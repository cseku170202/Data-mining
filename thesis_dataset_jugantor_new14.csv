যুগান্তরের রংপুর ব্যুরোপ্রধানকে অপহরণের চেষ্টা,"রংপুর মেডিকেল কলেজ ক্যাম্পাসে উন্নয়ন প্রকল্পের কাজের নামে প্রায় চার লক্ষাধিক টাকার গাছ মাত্র ৭৮ হাজার টাকায় বিক্রি করেছে কলেজ কর্তৃপক্ষ। এ ঘটনার তথ্য সংগ্রহ করতে গেলে গাছ নিলামের মাধ্যমে যে ব্যক্তি কেটে নিয়ে যাচ্ছিল তার সশস্ত্র বাহিনী যুগান্তর ব্যুরোপ্রধানকে অপহরণের চেষ্টা চালায়।



পরে খবর পেয়ে পুলিশ ও সাংবাদিকরা তাকে ঘটনাস্থল থেকে উদ্ধার করে নিয়ে আসে। এ ঘটনায় তীব্র ক্ষোভ প্রকাশ করেছেন রংপুরের সাংবাদিক সংগঠনের নেতারা।জানা গেছে, কলেজ ক্যাম্পাসে ২০ কোটি টাকা ব্যয়ে একটি অডিটোরিয়াম নির্মাণের জন্য দরপত্র আহ্বান করে রংপুর গণপূর্ত বিভাগ। এজন্য স্থান নির্ধারণ করা হয় কলেজ ক্যাম্পাসের ইন্টার্ন হোস্টেল সংলগ্ন একটি বাগান ও মাঠ। ওই বাগানের ১১ প্রজাতির ২৬টি বিভিন্ন বয়সী জীবন্ত গাছ কাটার প্রক্রিয়া শুরু করেছে কলেজ কর্তৃপক্ষ।এজন্য গোপনে গাছ নিলামকারী ব্যক্তির সঙ্গে যোগসাজশে ঠিকাদারি প্রতিষ্ঠান ও গণপূর্ত বিভাগের একজন উপসহকারী প্রকৌশলী ও কলেজ কর্তৃপক্ষ নামমাত্র মূল্যে নিলামের মাধ্যমে ২৬টি গাছ বিক্রি করে দেয়। নিলামে ওই গাছ ক্রয় করেন কলেজের চতুর্থ শ্রেণির কর্মচারীর এক ছেলে। তিনি স্থানীয় স্বেচ্ছাসেবক লীগের নেতা বলে নিজেকে পরিচয় দিয়ে থাকেন।স্বাস্থ্য মন্ত্রণালয়ের সরকারি বিধি অনুযায়ী হাসপাতাল বা মেডিকেল কলেজ ক্যাম্পাসের কোনো গাছ কর্তন করতে হলে বিভাগীয় স্বাস্থ্য দফতরের পরিচালক সভাপতি হিসেবে কমিটির প্রধান হবেন। সদস্য সচিব হবেন সংশ্লিষ্ট প্রতিষ্ঠানের প্রধান, বিভাগীয় বন বিভাগের প্রতিনিধি, সিএমএমইউয়ের প্রতিনিধি ও সংশ্লিষ্ট প্রতিষ্ঠানের একজন সদস্য। মোট পাঁচ সদস্যের কমিটি সভা করে গাছের মূল্য নির্ধারণ করার পর প্রকাশে দরপত্রের মাধ্যমে বিক্রি করতে পারবেন। কিন্তু বিপুল পরিমাণ টাকা আত্মসাৎ করার জন্য গোপনে কলেজ কর্তৃপক্ষ শিক্ষকদের দিয়ে একটি তিন সদস্যের কমিটি গঠন করে নামমাত্র মূল্য নির্ধারণ করে তা নিলামের নামে বিক্রি করে দেয়।এরপর গত দুই দিন ধরে ওই গাছগুলো কেটে নিয়ে যাচ্ছিল নিলামে গাছ ক্রয়কারী ব্যক্তির লোকজন। এ ঘটনার খবর পেয়ে যুগান্তর রংপুর ব্যুরোপ্রধান মাহবুব রহমান রোববার দুপুরে ওই খবরের তথ্য সংগ্রহ ও ছবি তুলতে যান কলেজ ক্যাম্পাসে। এরপর তিনি কলেজ অধ্যক্ষ অধ্যাপক একেএম নুরুন্নবী লাইজুর কাছে এ সম্পর্কে তথ্য সংগ্রহ করে তার কক্ষ থেকে বের হলে অফিসের করিডরে অপেক্ষমাণ একদল সশস্ত্র সন্ত্রাসী তাকে হুমকির মুখে সেখান থেকে অপহরণ করে নিয়ে যাওয়ার চেষ্টা করে। এ সময় তিনি অধ্যক্ষের কক্ষে গিয়ে আশ্রয় নেন। পরে তিনি খুদে বার্তা পাঠিয়ে রংপুর মেট্রোপলিটন পুলিশ কমিশনারের কাছে সাহায্য প্রার্থনা করেন এবং সাংবাদিকদের বিষয়টি জানান।পরে পুলিশ ও সাংবাদিকরা গিয়ে সেখান থেকে তাকে উদ্ধার করে আনেন। এ ঘটনায় কোতোয়ালি থানায় একটি অভিযোগ করা হয়েছে।এ সম্পর্কে কলেজ অধ্যক্ষের কাছে জানতে চাইলে তিনি স্বীকার করেন যে, সরকারি বিধি অনুযায়ী জীবন্ত গাছগুলো কেটে ফেলার জন্য নিলাম করা হয়নি। পূর্বের নিলাম প্রক্রিয়া অনুসরণ করা হয়েছে।কবে নিলাম করা হল, কারা অংশগ্রহণ করেছেন- এসব বিষয়ে কলেজ অধ্যক্ষ তাৎক্ষণিক কিছু জানাতে পারেননি।বনবিভাগের সদর রেঞ্জ কর্মকর্তা মোশাররফ হোসেন জানান, গাছগুলোর মূল্য নির্ধারণের জন্য কলেজ কর্তৃপক্ষ তাদের পত্র দিয়েছিল গত মাসের ৫ তারিখ। পরে মূল্য নির্ধারণ করে কলেজ কর্তৃপক্ষকে ২৭ আগস্ট অবিহিত করে পত্র দেয়া হয়। কিন্তু গাছ কাটার বিষয়ে তারা কোনো কিছুই জানায়নি।ওই কর্মকর্তা জানান, সেখানে ১১ প্রজাতির ২৬টি গাছ আছে। এর মধ্যে মেহগনি, ইউক্যালিপটাস, অর্জুন, আম, পিতরাজ, জামসহ নানা প্রকার গাছ রয়েছে।যুগান্তর ব্যুরোপ্রধানকে অপহরণের চেষ্টার তীব্র নিন্দা ও ক্ষোভ জানিয়েছেন- রংপুর প্রেস ক্লাবের সভাপতি রশীদ বাবু ও সাধারণ সম্পাদক রফিক সরকার, রংপুর সাংবাদিক ইউনিয়নের সাধারণ সম্পাদক মাজাহারুল মান্নান, রংপুর ফটো জার্নালিস্ট অ্যাসোসিয়েশনের সভাপতি আদর রহমান, সাধারণ সম্পাদক রেজাউল করিম জীবন, জাতীয় সাংবাদিক সোসাইটির রংপুর বিভাগীয় সাংগঠনিক সম্পাদক সুশান্ত ভৌমিক, বাংলাদেশ মফস্বল সাংবাদিক ফোরামের রংপুর জেলা কমিটির সভাপতি সফিউল করিম সফি, সাধারণ সম্পাদক রেজাউল করিম মানিক, বাংলাদেশ ফটো জার্নালিস্ট অ্যাসোসিয়েশনের সভাপতি জাহিদ হোসেন লুসডি, সাধারণ সম্পাদক মোমিনুল ইসলাম রিপন প্রমুখ।",20/9/2020,country-news
ওসি প্রদীপের নির্যাতন: সাংবাদিক ফরিদকে সহযোগিতার আশ্বাস জেলা প্রশাসকের,"কক্সবাজারে সিনহা হত্যার ঘটনায় বরখাস্ত ওসি প্রদীপ বাহিনীর বিচার চাইলেন মিথ্যা মামলায় ১১ মাস পর কারামুক্ত সাংবাদিক ফরিদুল মোস্তফা খান। সেই সঙ্গে পেশাগত প্রয়োজনে দেশের সব স্তরের সাংবাদিকদের ঐক্যবদ্ধ হওয়ার আহবানও জানিয়েছেন তিনি।



ফরিদুল মোস্তফা খান বলেন, টেকনাফের বরখাস্ত ওসি প্রদীপ কুমার দাশের অপকর্ম, মাদক নির্মূলের নামে মাদক সেবন ও মাদক ব্যবসার বিরুদ্ধে কলম ধরেছিলাম। বিবেকের দায়বোধ থেকে পেশাগত কারণে আমি তার অপকর্মের বিরুদ্ধে সংবাদ করেছি। তার কারণে আমাকে একে একে ৬টি মামলার আসামি বানানো হয়েছে। পাশাপাশি গ্রেফতার করে অমানবিক নির্যাতন চালিয়েছে। দীর্ঘ ১১ মাস ৫ দিন কারাভোগ করেছি। আর কোনো বিভেদ নয়; এখন সময় ঐক্যবদ্ধ হওয়ার।রোববার দুপুরে কক্সবাজার জেলা পরিষদের সম্মেলন কক্ষে ফরিদুল মোস্তফার চিকিৎসার্থে আর্থিক সহায়তা প্রদান উপলক্ষে আয়োজিত মতবিনিময় সভায় তিনি কথাগুলো বলেন।
এতে সভাপতিত্ব করেন বাংলাদেশ মফস্বল সাংবাদিক ফোরাম-বিএমএসএফের কক্সবাজার জেলা সভাপতি মিজান-উর রশিদ মিজান।সাংবাদিক ফরিদ বলেন, জাতির পিতার স্বপ্নের সোনার বাংলা বিনির্মাণের শত্রুদের অপকর্মের খবর প্রকাশের অপরাধে অনেক জেল-জুলুমের শিকার হয়েছি। মাদক ব্যবসায়ী ও অপরাধীদের হাতে কারাগারের ভিতরে বাহিরে লাঞ্ছিত ও অপমাণিত হয়েছি। অন্যায়ের প্রতিবাদ করতে গিয়ে আমার যা গেছে তা ফিরে পাবার নয়। আমি জানি প্রধানমন্ত্রী বিশ্ব মানবতার মা। তিনি দেশি-বিদেশিদের চোখের পানি মুছেন। মিথ্যা মামলার কারণে আমি সর্বহারা। আমার প্রতি সুনজর খুবই জরুরি। সাংবাদিক ফরিদুল মোস্তফা আরও বলেন, কারাগারে থাকাকালে ওসি প্রদীপের ইশারায় আমাকে শ্বাসরুদ্ধ, খাবারে বিষ প্রয়োগ, ভুল চিকিৎসাসহ নানাভাবে হত্যার অপচেষ্টা চালানো হয়। কিন্তু কারাগারের কর্মকর্তাদের আন্তরিকতাপূর্ণ তৎপরতায় প্রদীপ ও তার লালিত মাদক ব্যবসায়ীরা সফল হয়নি। মাদক ব্যবসায়ী ও প্রদীপ বাহিনীর জুলুমের বিচার, মিথ্যা মামলা প্রত্যাহার, জড়িতদের শাস্তি, জীবনের নিরাপত্তা, পরিবারের মাথা গুজার ঠাঁই, চিকিৎসাসহ পেশাগত সব প্রকার সহযোগিতা দ্রুত বাস্তবায়নের দাবি করছি।সভায় বক্তব্য রাখেন- বাংলাদেশ মফস্বল সাংবাদিক ফোরাম বিএমএসএফের সাধারণ সাম্পাদক আহমদ আবু জাফর, সাংগঠনিক সম্পাদক ছৈয়দ খারুল আলম, কক্সবাজারের প্রবীণ সাংবাদিক ফজলুল কাদের চৌধুরী, জেলা আওয়ামী লীগের যুগ্ম-সাধারণ সম্পাদক মাহবুবুল হক মুকুল, কক্সবাজার উন্নয়ন সংগ্রাম পরিষদের সভাপতি রুহুল আমিন সিকদার, বাংলাভিশনের স্টাফ রিপোর্টার মোর্শেদুর রহমান খোকন, নির্যাতিত সাংবাদিক ছালামত উল্লাহ, ছোটন কান্তি নাথ প্রমুখ। সভায় সঞ্চালক ছিলেন বিএমএসএফ কক্সবাজার জেলা সাধারণ সম্পাদক জসিম উদ্দিন। সভার শেষান্তে সাংবাদিকরা কারামুক্ত ফরিদকে ফুলেল শুভেচ্ছা জানিয়েছে। মতবনিময় সভার পর নেতারা কক্সবাজার জেলা প্রশাসক মো. কামাল হোসেনের সাথে সাক্ষাৎ করেন। এ সময় নির্যাতিত সাংবাদিক ফরিদুল মোস্তফা খান সুখ-দুঃখের বিষয়গুলো তুলে ধরেন। জেলা প্রশাসক তার ওপর ঘটে যাওয়া অমানবিক ঘটনার জন্য দুঃখ প্রকাশ করেছেন। সেই সঙ্গে ফরিদের জীবনের নিরাপত্তাসহ প্রয়োনীয় সব সহযোগিতার আশ্বাস দেন। সাক্ষাতকালে অতিরিক্ত জেলা ম্যাজিস্ট্রেট (এডিএম) মো. শাজাহান আলিসহ জেলা প্রশাসনের কর্মকর্তারা উপস্থিত ছিলেন।
",20/9/2020,country-news
রংপুরে বেড়েই চলছে করোনার নীরব সংক্রমণ,"রংপুর বিভাগে করোনাভাইরাসের নীরব সংক্রমণ বেড়েই চলছে। গত ২৪ ঘণ্টায় বিভাগের আট জেলার মধ্যে ছয়টিতে আরও ৬৫ জনের করোনা শনাক্ত হয়েছে। তাদের মধ্যে বিভিন্ন বয়সী নারী-পুরুষ রয়েছেন।



এ নিয়ে বিভাগে সর্বমোট করোনাভাইরাসে সংক্রমিত রোগীর সংখ্যা বেড়ে দাঁড়িয়েছে ১১ হাজার ৩৯৮ জনে। এই বিভাগে মৃতের সংখ্যা বেড়ে ২০৫ জনে পৌঁছেছে। সুস্থ হয়েছেন ১০ হাজার ১৬৬ জন।রোববার বিকালে রংপুর বিভাগীয় স্বাস্থ্য পরিচালকের কার্যালয় সূত্রে এসব তথ্য জানা গেছে।সূত্র জানায়, বিভাগের মধ্যে দিনাজপুর জেলায় এখন পর্যন্ত সর্বোচ্চসংখ্যক কোভিড-১৯ রোগী শনাক্ত হয়েছেন। এ জেলায় মোট শনাক্ত ৩ হাজার ২৮১ জন এবং মৃত্যু হয়েছে ৭১ জনের।এরপর রংপুর জেলায় মোট শনাক্ত ২ হাজার ৭০৩ জন এবং মৃত্যু ৪৬ জনের। গাইবান্ধা জেলায় শনাক্ত হয়েছে ১ হাজার ১১৯ জন এবং মৃত্যু ১৪ জনের।
নীলফামারী জেলায় শনাক্ত ৯৯৩ জন ও মৃত্যু ২০, ঠাকুরগাঁও জেলায় শনাক্ত হয়েছে ১ হাজার ৩৬ জন ও মৃত্যু হয়েছে ২০ জনের, কুড়িগ্রাম জেলায় শনাক্ত ৮৭২ জন ও মৃত্যু হয়েছে ১৪ জনের। লালমনিরহাট জেলায় ৮২৪ জন শনাক্ত ও মৃত্যু ৯ জনের, পঞ্চগড় জেলায় শনাক্ত হয়েছে ৫৭০ ও মৃত্যু হয়েছে ১১ জনের।করোনা সন্দেহে রংপুর বিভাগে গত ২৪ ঘণ্টায় আরও ২৭৫ জনসহ হোম কোয়ারেন্টিনে রাখা মোটসংখ্যা দাঁড়িয়েছে ৭৭ হাজার ৬৬০ জনে। একই সময়ে এই বিভাগে রোববার ১৬৯ জনসহ মোট ৭৩ হাজার ২৪৩ জনকে ছাড়পত্র দেয়া হয়েছে।",20/9/2020,country-news
আইপিএল দেখার পর খাটের পায়ায় ফাঁস দিয়ে রাজমিস্ত্রির আত্মহত্যা!,"কুমিল্লার লাকসামে আবদুর রব (৫৫) নামক এক রাজমিস্ত্রির লাশ উদ্ধার করা হয়েছে। রোববার উপজেলার নরপাটি যুগীপাড়ায় নিজ বসতঘর থেকে পুলিশ লাশটি উদ্ধার করে। পরিবারের লোকজন এটিকে আত্মহত্যা বললেও স্থানীয় অনেকে রহস্যজনক বলে জানান।



স্থানীয়রা জানান, রাজমিস্ত্রি আবদুর রব শনিবার রাত প্রায় দেড়টা পর্যন্ত বাড়ির পাশে চা দোকানে আইপিএল খেলা দেখে নিজ বসতঘরে যায়। রাত প্রায় ৩টার দিকে তার স্ত্রী ও সন্তানদের আর্তচিৎকারে আশপাশের লোকজন এসে জানতে পারে রাজমিস্ত্রি আবদুর রব ফাঁস দিয়ে আত্মহত্যা করেছে।আর্থিক টানাপোড়েনের কারণে সংসারে প্রায়ই ঝগড়াবিবাদ লেগে থাকত বলে এলাকাবাসী সূত্রে জানা যায়। এ কারণে অভিমান করে ফাঁস দিয়ে আত্মহত্যা করতে পারেন বলে কেউ কেউ ধারণা করছেন। আবার অনেকে এটিকে রহস্যজনকও বলছেন।নিহতের স্ত্রী ফেরদৌসি বেগম জানান, শনিবার সন্ধ্যায় কাজ শেষে বাড়ি এসে সংসারের বিভিন্ন বিষয় নিয়ে আমাদের মধ্যে তর্ক-বিতর্ক হয়। তাৎক্ষণিক তিনি (স্বামী) অভিমান করে ঘর থেকে বেরিয়ে যান। এরই মধ্যে প্রতিদিনের মতো আমি সন্তানদের নিয়ে ঘুমিয়ে পড়ি। ভোরে প্রকৃতির ডাকে সাড়া দিতে উঠে পাশের রুমের দরজা বন্ধ দেখে সন্দেহ হয়। এরপর ডাকাডাকি করে কোনো সাড়াশব্দ না পেয়ে সন্তানদের ঘুম থেকে ডেকে তুলি। এ সময় তৃতীয় ছেলে দরজার ওপর দিয়ে বন্ধ থাকা রুমে ঢুকে দরজা খুললে খাটের পায়ার সঙ্গে গলায় ফাঁস লাগানো লাশ দেখতে পায়।স্থানীয় ওয়ার্ড মেম্বার আবদুল মান্নান জানান, ভোর রাতে খবর পেয়ে তাৎক্ষণিক ঘটনাস্থলে যাই। বিষয়টি ইউপি চেয়ারম্যান, গণ্যমান্য ব্যক্তি ও পুলিশকে অবহিত করি। রোববার সকালে পুলিশ ঘটনাস্থল গিয়ে লাশ নিয়ে যায়।লাকসাম থানার ওসি নিজাম উদ্দীন জানান, খবর পেয়ে পুলিশ ঘটনাস্থলে গিয়ে আবদুর রবের লাশ উদ্ধার করে ময়নাতদন্তের জন্য কুমিল্লা মেডিকেল কলেজ হাসপাতাল মর্গে প্রেরণ করেছে। ময়নাতদন্ত রিপোর্ট পেলে মৃত্যুর কারণ জানা যাবে।",20/9/2020,country-news
সরকারি রাস্তা দখল করে চেয়ারম্যানের ভাইয়ের ঘর নির্মাণ,"ফরিদপুরের নগরকান্দা উপজেলার চাঁদহাট বাজারে সরকারি বরাদ্দকৃত রাস্তা দখল করে দোকান ঘর নির্মাণের অভিযোগ উঠেছে চরযশোরদী ইউপি চেয়ারম্যানের ভাই তারেক তালুকদারের বিরুদ্ধে। এদিকে গুরুত্বপূর্ণ রাস্তার পুরোটাই দখল করে দোকানঘর নির্মাণ করায় ভোগান্তিতে পড়েছেন পাশের ঘর মালিক, ব্যবসায়ী ও সাধারণ মানুষ।



অভিযোগ সূত্রে জানা যায়, উপজেলার চাঁদহাট বাজারের মেইন রাস্তা হতে পেঁয়াজ হাটে যাওয়ার একমাত্র সরকারি বরাদ্দকৃত পাকা রাস্তা দখল করে দোকান ঘর নির্মাণ করেন চরযশোরদী ইউপি চেয়ারম্যানের ভাই তারেক তালুকদার। যার ফলে পেঁয়াজ বাজারে যাওয়ার জনবহুল গুরুত্বপূর্ণ একমাত্র রাস্তাটি বন্ধ হয়ে যায়। ওই রাস্তায় ইউনিয়ন পরিষদ ও উপজেলা প্রকৌশল অধিদফতর হতে একাধিকবার সরকারি বরাদ্দে উন্নয়ন কাজও সম্পূর্ণ হয়েছে বলে জানা গেছে।পেঁয়াজ বাজারের একমাত্র রাস্তাটি সচল রাখতে প্রশাসনের হস্তক্ষেপ কামনা করে লিখিত অভিযোগ করেছেন স্থানীয়রা। তারা জানান, এ রাস্তাটি বন্ধ হলে একদিকে যেমন পেঁয়াজ বাজারের যোগাযোগ ব্যবস্থা বন্ধ হবে, অন্যদিকে অন্তত ৪০ দোকান বন্ধ হওয়ার উপক্রম রয়েছে।রুমন নামের এক পথচারী বলেন, বহু বছর ধরে এই রাস্তা দিয়ে আমরা পেঁয়াজ বাজারে যাতায়াত ও চলাচল করছি। এখন হঠাৎ করে সেখানে দোকানঘর নির্মাণ কাজ শুরু হওয়ায় যোগাযোগ ব্যবস্থা বিচ্ছিন্ন হতে চলেছে। এতে বাজারের একটি অংশে যাতায়াত বন্ধ ও পেঁয়াজ বাজারের ক্রেতা-বিক্রেতাদের চলাচলে অসুবিধা হলেও চেয়ারম্যানের ভয়ে কেউ প্রতিবাদ করছে না।চাঁদহাট বাজার কমিটির সভাপতি দুলাল মোল্যা বলেন, চেয়ারম্যানের ভাই তারেক তালুকদার যে জায়গা তার বলে দাবি করছেন সেটি চাঁদহাট বাজারের মেইন রাস্তার মধ্যে পড়ে গেছে। এখন অন্য দাগে এসে সেই অংশের দাবি তুলছেন। যে রাস্তার ওপর ঘর তুলছেন সেটি মূলত চাঁদহাট বাজার উচ্চ বিদ্যালয়ের জায়গায়। আর পেঁয়াজ বাজারের মার্কেটটি যেহেতু বিদ্যালয়ের নিজস্ব মার্কেট তাই মার্কেটের সুবিধার্থে বিদ্যালয়ের জায়গার ওপর দিয়েই রাস্তাটি করা হয়েছিল। এমনকি পেঁয়াজের গাড়ি যাতায়াতের সুবিধার জন্য সাম্প্রতিক এই রাস্তার ঢালাই কাজ সম্পূর্ণ হয়েছে।অভিযোগ অস্বীকার করে ইউপি চেয়ারম্যানের ভাই তারেক তালুকদার বলেন, রাস্তা দখল করে নয়, পৈতৃক জমির ওপর দোকান ঘর নির্মাণ করছি। বর্তমানে রাস্তা হিসেবে ব্যবহৃত জায়গা আমার নিজস্ব সম্পত্তি।এ বিষয়ে নগরকান্দা উপজেলা নির্বাহী কর্মকর্তা জেতী প্রু বলেন, সরকারি রাস্তা দখল করে কেউ দোকান নির্মাণ করলে তা অবশ্যই উচ্ছেদ করা হবে।",20/9/2020,country-news
কুমিল্লার দেবিদ্বারে বঙ্গবন্ধু গোল্ডকাপ ফুটবল টুর্নামেন্ট,"জাতির জনক বঙ্গবন্ধুর জন্মশত বার্ষিকী উপলক্ষে কুমিল্লার দেবিদ্বারে বঙ্গবন্ধু গোল্ডকাপ ফুটবল টুর্নামেন্টের ফাইনাল খেলা অনুষ্ঠিত হয়েছে। রোববার বিকালে উপজেলার জাফরগঞ্জ ইউনিয়নের চরবাকর এলাকায় এ ফুটবল খেলা অনুষ্ঠিত হয়। এতে ফতেহাবাদ ইউনিয়নকে ১-০ গোলে পরাজিত করে জাফরগঞ্জ ইউনিয়ন বিজয়ী হয়।



এ সময় প্রতিযোগী দুই ইউনিয়নের হাজার হাজার দর্শক এ খেলা উপভোগ করেন।জাফরগঞ্জ ইউপি চেয়ারম্যান সোহরাব হোসেনের সভাপতিত্বে খেলায় প্রধান অতিথি হিসেবে উপস্থিত ছিলেন উপজেলা ভাইস চেয়ারম্যান হাজী আবুল কাশেম ওমানী। বিশেষ অতিথি ছিলেন মীর আবদুল গফুর কলেজের প্রভাষক এবং দেবিদ্বার পৌরসভার মেয়র প্রার্থী সাইফুল ইসলাম শামীম, জেলা স্বেচ্ছাসেবক লীগ নেতা মো. নুরুল আমিন, ব্যবসায়ী আবুল হোসেন, আওয়ামী লীগ নেতা আবদুল কাইয়ুম শাহীন, উপজেলা ছাত্রলীগের আহ্বায়ক ইকবাল হোসেন রুবেল, স্বেচ্ছাসেবক লীগ নেতা সাদ্দাম হোসেন, চরবাকর এলাকার আবুল কাশেম, আবদুল করিম, হাজী মো. শরিফ মিয়া, নসু মিয়া, মোহাম্মদ মালেক মিয়া, শরিফুল ইসলাম, হেলাল উদ্দিন, মাসুম বিল্লাহ প্রমুখ।বক্তারা যুবসমাজকে মাদক থেকে দূরে রাখতে এবং মাদকবিরোধী সমাজ গঠনের লক্ষ্যে বিভিন্ন ধরনের খেলাধুলার প্রতি জোর দেন। পরে বিজয়ী দলের হাতে পুরস্কার তুলে দেন অতিথিরা।",20/9/2020,country-news
মাধবকুণ্ড জলপ্রপাতের ফটক থেকে ফিরে যাচ্ছেন পর্যটক,"দেশের অন্যতম পিকনিক স্পট মাধবকুণ্ড জলপ্রপাত ও ইকোপার্কের প্রধান ফটক থেকে শত শত পর্যটক ফিরে যাচ্ছেন। দূর-দূরান্ত থেকে ছুটে গিয়ে কাছাকাছি পৌঁছেও পর্যটন এলাকার নয়নাভিরাম প্রাকৃতিক সৌন্দর্য উপভোগ করতে না পেরে অনেকেই বনবিভাগের কর্মচারী, পর্যটন পুলিশ ও স্থানীয় লোকজনের সাথে বাকবিতণ্ডায় জড়িয়ে পড়ছেন। ক্ষুব্ধ পর্যটকের সাথে ঘটছে নানা অপ্রীতিকর ঘটনা। গত ১৭ মার্চ করোনাভাইরাস সংক্রমণ প্রতিরোধের জন্য বনবিভাগ এ পর্যটন স্পটটি বন্ধ ঘোষণা করে।



বন ও পরিবেশ মন্ত্রণালয় সূত্রে জানা গেছে, মন্ত্রণালয়ের স্থায়ী কমিটির সিদ্ধান্ত অনুযায়ী সবধরনের জনসমাগম রোধে আগামী অক্টোবর পর্যন্ত বন্ধ থাকতে পারে মাধবকুণ্ড জলপ্রপাত ও ইকোপার্ক। সরেজমিন মাধবকুণ্ড ইকোপার্কের প্রধান ফটকের সম্মুখে কয়েকশ’ পর্যটককে ভিড় করতে দেখা গেছে। ফটক বন্ধ থাকায় তারা ভেতরে প্রবেশ করতে পারছেন না। আগত পর্যটকদের সামাল দিতে বনবিভাগের কর্মচারী ও পর্যটক পুলিশকে হিমসিম ক্ষেতে হচ্ছে। অনেক পর্যটক বাধা-নিষেধ উপেক্ষা করে ফটক অতিক্রম করার জন্য মারমুখী আচরণ শুরু করায় ঘটছে নানা অপ্রীতিকর ঘটনা। অভিযোগ রয়েছে, স্থানীয় কয়েক ব্যক্তি প্রশাসনের চোখ ফাঁকি দিয়ে টাকার বিনিময়ে পর্যটকদের পাহাড়ি পথে জলপ্রপাতে নিয়ে যায়। এক্ষেত্রে নির্জন স্থানে অনেকেই শ্লীলতাহানির শিকার, টাকা-পয়সা ও মূল্যবান জিনিসপত্র হারিয়েছেন। হবিগঞ্জ থেকে মাধবকুণ্ড জলপ্রপাত দেখতে গিয়ে কৌশিক পাল, রুবি পাল, অঞ্জনা পালসহ কয়েকজন প্রধান গেটে আটকা পড়েন। স্থানীয় এক ব্যক্তিকে ম্যানেজ করে ভেতরে প্রবেশ করে সৌন্দর্য উপভোগ করেন। আগত পর্যটকরা জানান, দেশের সব বিনোদন কেন্দ্র ইতোমধ্যে খুলে দেয়া হয়েছে। মাধবকুণ্ড পিকনিক স্পট এখনও বন্ধ রাখার কোনো যুক্তি তারা খোঁজে পাচ্ছেন না।বনবিভাগের বড়লেখা রেঞ্জ কর্মকর্তা শেখর রঞ্জন দাস জানান, করোনা সংক্রমণ প্রতিরোধের লক্ষ্যে গত ১৭ মার্চ মাধকুণ্ড ইকোপার্ক বন্ধ ঘোষণা করা হয়। বর্তমান পরিস্থিতি জানিয়ে মাধবকুণ্ড ইকোপার্ক খুলে দেয়ার জন্য ইতোমধ্যে তিনি ঊর্ধ্বতন কর্মকর্তাকে চিঠি দিয়েছেন। প্রতিদিন ২-৩শ’ পর্যটক মাধবকুণ্ডে ভিড় করছেন। তাদের সামাল দিতে বনবিভাগ ও পর্যটন পুলিশকে হিমসিম খেতে হচ্ছে।
",20/9/2020,country-news
ভারত থেকে শনিবার আসা পেঁয়াজের অধিকাংশই পচা,"দিনাজপুরের হিলি স্থলবন্দর দিয়ে রোববার ভারত থেকে প্রবেশ করেনি কোনো পেঁয়াজবাহী ট্রাক। এদিকে শনিবার এ বন্দর দিয়ে যে ২৪৬ টন পেঁয়াজ এসেছে, তার অধিকাংশই পচা বলে জানিয়েছেন আমদানিকারকরা।



হিলি স্থলবন্দরের আমদানিকারক গ্রুপের সভাপতি হারুন-উর রশিদ হারুন জানান, গত ১৪ সেপ্টেম্বর সোমবার ভারত পেঁয়াজ রফতানি বন্ধ করে দেয়ার ঘোষণার আগের দিন রোববার যে পরিমাণ পেঁয়াজের টেন্ডার করা হয়েছিল, সেই ২৪৬ টন পেঁয়াজ নিয়ে ১১টি ট্রাক শনিবার বাংলাদেশে প্রবেশ করেছে। এরপর আর টেন্ডার করা না থাকায় রোববার কোনো পেঁয়াজবাহী ট্রাক হিলি স্থলবন্দর দিয়ে বাংলাদেশে প্রবেশ করেনি। তবে ভারত থেকে পেঁয়াজ আমদানির চেষ্টা অব্যাহত আছে বলে জানান তিনি।শনিবার হিলি স্থলবন্দর দিয়ে ১১টি ট্রাকে যে ২৪৬ টন পেঁয়াজ এসেছে তার অধিকাংশই পচা বলে জানিয়েছে হিলি স্থলবন্দরের আমদানিকারকরা। এসব পেঁয়াজ ২৫ টাকা থেকে ৪০ টাকা কেজি দরে বিক্রি করেছে আমদানিকারক ব্যবসায়ীরা। এছাড়াও অতিরিক্ত পচে যাওয়া পেঁয়াজের প্রতি ৫০ কেজির বস্তা বিক্রি করা হয়েছে মাত্র ১০০ থেকে ১৫০ টাকায়।হিলি স্থলবন্দর সিএন্ডএফ এজেন্ট অ্যাসোসিয়েশনের সাধারণ সম্পাদক আবদুর রহমান লিটন জানান, সীমান্তের ওপারে ৫ দিন আটকে থাকায় অতিমাত্রায় গরম ও বৃষ্টিতে ভিজে পেঁয়াজগুলো পচে নষ্ট হয়েছে।আমদানিকারক হারুন-উর রশিদ জানান, প্রতি ট্রাকের ৭৫ শতাংশ পেঁয়াজ পচে নষ্ট হয়ে গেছে। এ অবস্থায় দারুণ ক্ষতির মুখে পড়েছেন পেঁয়াজ আমদানিকারকরা।",20/9/2020,country-news
খুলনা বিভাগ স্বেচ্ছাসেবক দলের সহ-সাংগঠনিক সম্পাদক হলেন নাহিদ,"বাংলাদেশ জাতীয়তাবাদী দলের (বিএনপি) অঙ্গ সংগঠন বাংলাদেশ জাতীয়তাবাদী স্বেচ্ছাসেবক দলের সহ-সাংগঠনিক সম্পাদক হলেন গালিব ইমতিয়াজ নাহিদ।



খুলনা বিভাগ স্বেচ্ছাসেবক দলের দায়িত্ব পেয়েছেন তিনি। সর্বকনিষ্ট বিভাগীয় সহ-সাংগঠনিক সম্পাদকের মর্যাদাও অর্জন করেছেন তিনি। গালিব দীর্ঘদিন ধরে ছাত্রদলের সক্রিয় রাজনীতির সঙ্গে জড়িত ছিলেন। 
জাহাঙ্গীরনগর বিশ্ববিদ্যালয় ছাত্রদলের যুগ্ম আহবায়ক ও কেন্দ্রীয় ছাত্রদল সদস্য হিসেবে দক্ষতার সঙ্গে দায়িত্ব পালন করেছেন।দীর্ঘ প্রায় ৪ বছর পর ১৯ সেপ্টেম্বর জাতীয়তাবাদী স্বেচ্ছাসেবক দলের আংশিক কেন্দ্রীয় কমিটি (১৪৯ সদস্য) ঘোষণা করা হয়। এদিন রাতে এক সংবাদ সম্মেলনে মোস্তাফিজুর রহমানকে ভারপ্রাপ্ত সভাপতি ও আবদুল কাদের ভূঁইয়া জুয়েলকে সাধারণ সম্পাদক করে এই কমিটি অনুমোদন দেন বিএনপির মহাসচিব মির্জা ফখরুল ইসলাম আলমগীর। আগামী দিনগুলোতে পর্যায়ক্রমে পূর্ণাঙ্গ কমিটি ঘোষণা করা হবে। ২০১৬ সালের ২৭ অক্টোবর সদ্য প্রয়াত শফিউল বারী বাবুকে সভাপতি ও আবদুল কাদের ভূইয়া জুয়েলকে সাধারণ সম্পাদক করে ৭ সদস্যের আংশিক কমিটি অনুমোদন করে বিএনপি।সূত্র জানায়, ১৮ সেপ্টেম্বর বিএনপির ভারপ্রাপ্ত চেয়ারম্যান তারেক রহমানের সঙ্গে ভার্চুয়াল বৈঠক করেন স্বেচ্ছাসেবক দলের দায়িত্বপ্রাপ্ত নেতারা। বৈঠকে যাচাই বাছাই শেষে স্বেচ্ছাসেবক দলের কেন্দ্রীয় আংশিক কমিটি অনুমোদন করেন তারেক রহমান। আংশিক কমিটিতে বিগত বছরগুলোতে রাজনীতির মাঠে সক্রিয় ও আন্দোলন-সংগ্রামে ভূমিকা রাখা নেতাদের মূল্যায়ন করা হয়েছে। এছাড়াও অতীতে গুরুত্বপূর্ন ভূমিকা রাখা সাবেক ছাত্রনেতাদের অনেককেই জায়গা দেয়া হয়েছে কমিটিতে।গত ২৮ জুলাই ক্যান্সারে আক্রান্ত হয়ে মারা যায় শফিউল বারী বাবু। এরপর ওই পদে সিনিয়র সহসভাপতি মোস্তাফিজুর রহমানকে ভারপ্রাপ্ত সভাপতি নিয়োগ দেয়া হয়।

আংশিক কমিটির সদস্যদের নিয়ে নতুন পূর্ণাঙ্গ কমিটিতে ৩০ জন সহসভাপতি, ২১ জন যুগ্ম সাধারণ সম্পাদক, ২৮ জন সহ-সাধারণ সম্পাদক এবং ৫২ জনকে সহ-সাংগঠনিক সম্পাদক করা হয়েছে।",20/9/2020,country-news
বরিশালে বিআরটিএর বিশেষ সেবা সপ্তাহ,"জাতির পিতা বঙ্গবন্ধু শেখ মুজিবুর রহমানের জন্মশতবার্ষিকী উদযাপন উপলক্ষে সারা দেশের মতো বরিশালেও শুরু হয়েছে বিআরটিএর বিশেষ সেবা সপ্তাহ। রোববার বেলা পৌনে ১১টায় কেন্দ্রীয় কর্মসূচির অংশ হিসেবে বরিশালে এ সেবা সপ্তাহের উদ্বোধন করেন জেলা প্রশাসক এস এম অজিয়র রহমান।



এসময় উপস্থিত ছিলেন- বাংলাদেশ সড়ক পরিবহন কর্তৃপক্ষ (বিআরটি) বরিশালের বিভাগীয় উপ-পরিচালক প্রকৌশলী মো.জিয়াউর রহমান, সহকারী পরিচালক প্রকৌশলী মো. আতিকুল আলম। বিশেষ সেবা উপলক্ষে একটি বুথের মাধ্যমে অনলাইনে শিক্ষানবিস ড্রাইভিং লাইসেন্স ও মোটরসাইকেল রেজিস্ট্রেশন দেয়ার পাশাপাশি বিআরটিএর অন্য কার্যক্রম এ সেবার আওতায় থাকবে বলে জানিয়েছেন সংশ্লিষ্টরা। রোববার সকাল থেকে শুরু হওয়া এ সেবা সপ্তাহ চলবে আগামী ২৪ সেপ্টেম্বর পর্যন্ত।
",20/9/2020,country-news
চাঁদপুর পৌরসভা নির্বাচন স্থগিত চেয়ে হাইকোর্টে করা রিট খারিজ,"চাঁদপুর পৌরসভার নির্বাচন স্থগিত চেয়ে হাইকোর্টে করা রিট আবেদন খারিজ করে দিয়েছেন আদালত। রোববার শুনানি শেষে আদালত এ রায় দেন। এর আগে গত ১৩ সেপ্টেম্বর হাইকোর্টে বিচারপতি জেবিএম হাসানের কোর্টে এই রিট পিটিশন করেন পৌরসভার দুইজন নাগরিক।



রিট খারিজের তথ্যটি নিশ্চিত করেছেন আওয়ামী লীগের মেয়র প্রার্থী জেলা আওয়ামী লীগের শিক্ষা ও মানবসম্পদ বিষয়ক সম্পাদক অ্যাডভোকেট জিল্লুর রহমান জুয়েল। তিনি জানান, উচ্চ আদালতের যে বেঞ্চে রিট করা হয়েছিল ওই একই ব্যাঞ্চ রিট খারিজ করে দিয়েছেন। রিটকারী দুইজন হচ্ছেন পৌরসভার বর্তমান মেয়র নাছির উদ্দিন আহমেদের ভাগনে মাহবুব আলম আখন্দ এবং মেয়রের ব্যক্তিগত কর্মকর্তার ভাই মো. হাসিবুল হাসান।রিটকারী হাসিবুল হাসানসহ কয়েকজন নির্বাচন কমিশন বরাবরেও আবেদন করেন। ওই আবেদনে উল্লেখ করা হয়, বর্তমানে করোনাভাইরাসে চাঁদপুর পৌরসভায় প্রায় ১০০ জন লোক মারা গেছেন এবং বিভিন্ন ওয়ার্ডে প্রায় ৮-৯শ’ লোক আক্রান্ত। এলাকার জনগণ ভীত। এ কারণে ভোট কেন্দ্রে যাওয়া সম্ভব নয়।তবে স্বাস্থ্য বিভাগ জানিয়েছে, পৌরসভাসহ চাঁদপুর সদর উপজেলায় এ পর্যন্ত আক্রান্ত হয়েছে ৮৮২ জন, সুস্থ হয়েছে সাত শতাধিক। অর্থাৎ পৌরসভা নয় পুরো উপজেলায় এ মুহূর্তে আক্রান্তের সংখ্যা দেড় শতাধিক।উল্লেখ্য, গত ৩ সেপ্টেম্বর চাঁদপুর পৌর নির্বাচনের তফসিল ঘোষণা করে নির্বাচন কমিশন। ঘোষিত তফসিল অনুযায়ী ১৫ সেপ্টেম্বর মঙ্গলবার জেলা রিটার্নিং অফিসারের কাছে মনোনয়নপত্র দাখিলের শেষ দিন। ১৭ সেপ্টেম্বর মনোনয়নপত্র যাচাই-বাছাই। ২৪ সেপ্টেম্বর মনোনয়ন প্রত্যাহারের শেষ দিন এবং ১০ অক্টোবর শনিবার ভোটগ্রহণ। এ নির্বাচনে বিএনপির প্রার্থী সাবেক ছাত্রদল নেতা ভিপি আক্তার হোসেন মাঝি।
",20/9/2020,country-news
শতবর্ষী পুকুর রক্ষার দাবিতে শিশুদের মানববন্ধন,"বরিশাল নগরীর ভাটিখানা কাজীবাড়ি এলাকায় শতবর্ষী পুকুর রক্ষা ও শিশুদের সাঁতার শেখার উপযোগী করার দাবিতে মানববন্ধন অনুষ্ঠিত হয়।



রোববার বেলা ১১টায় পুকুরপাড়ে এ কর্মসূচি পালন করে এলাকার শিশুরা। স্থানীয় শিশুসহ নানা শ্রেণি-পেশার প্রতিনিধিরা মানববন্ধনে অংশ নেন। ভরাটের উদ্দেশ্যে গত বৃহস্পতিবার রাতে পুকুরে ফেলা বালু তুলে নেয়ার জন্য এ সময় সংশ্নিষ্টদের আলটিমেটাম দেয় তারা।নগরীর উত্তরাংশ ভাটিখানা কাজীবাড়ি মসজিদসংলগ্ন শতবর্ষী পুকুরটি ভরাট করতে বৃহস্পতিবার গভীর রাতে বালু ফেলা শুরু করে মালিকপক্ষ। পুকুরটি বরিশাল নগরীর ঐতিহ্য এবং কয়েক হাজার পরিবারের উন্মুক্ত পানির একমাত্র উৎস। পুকুরটি রক্ষায় শুক্রবার থেকে আন্দোলনে নেমেছেন এলাকাবাসী।
",20/9/2020,country-news
আল্লামা শফীর কবরে এখনও ভক্ত-অনুরাগীদের ভিড়,"চট্টগ্রামের হাটহাজারী মাদ্রাসায় দেশের কওমি মাদ্রাসাগুলোর নিয়ন্ত্রণ সংস্থা আল হাইআতুল উলয়া লিল জামিআতিল কওমিয়া বাংলাদেশের অধীনে দাওরায়ে হাদিস (তাকমীল) পরীক্ষা শুরু হয়েছে।



গত শনিবার সন্ধ্যায় হাটহাজারী মাদ্রাসায় অনুষ্ঠিত মজলিসে শূরার বৈঠকে শূরার নতুন সদস্য অন্তর্ভুক্তিসহ নানা সিদ্ধান্ত গৃহীত হয়েছে।এছাড়া ওই বৈঠকে রোববার থেকে মাদ্রাসার ক্লাস যথারীতি চলার সিদ্ধান্ত হলেও মাদ্রাসার শ্রেণিকক্ষের ক্লাস বন্ধ ছিল। জানা গেছে, সংস্থাটির চেয়ারম্যান ও হেফাজতের আমীর আল্লামা শাহ আহমদ শফীর মৃত্যুতে রোববার পরীক্ষা শুরু হবে কিনা তা নিয়ে পরীক্ষার্থীদের সংশয় ছিল। তবে শনিবার হাইআতুল উলয়ার পরীক্ষা নিয়ন্ত্রক মাওলানা মুহাম্মাদ ইসমাইল স্বাক্ষরিত বিজ্ঞপ্তিতে জানানো হয়, পূর্ব উল্লেখিত সময়ে পরীক্ষা অনুষ্ঠিত হবে। এরই ধারাবাহিকতায় সারা দেশের মতো হাটহাজারী মাদ্রাসার প্রায় ১৪শ' শিক্ষার্থী পরীক্ষায় অংশ নেয়। এসব পরীক্ষার্থী মাদ্রাসার শিক্ষা ভবনের হল রুমে বসে পরীক্ষায় অংশ নেয়।পরীক্ষা শুরুর আগে শিক্ষক ও পরীক্ষার্থীরা সদ্যপ্রয়াত মাদ্রাসাটির সাবেক মহাপরিচালক আল্লামা আহমদ শফীর রুহের আত্মার মাগফিরাত কামনা করে বিশেষ মোনাজাত করেন। এর আগে নতুন দায়িত্বপ্রাপ্ত মাদ্রাসার শিক্ষা পরিচালক ও প্রধান শায়খুল হাদিস আল্লামা জুনায়েদ বাবুনগরী উপস্থিত থেকে পরীক্ষার্থীদের প্রবেশপত্র সুষ্ঠুভাবে বিতরণ করেন। পরীক্ষায় অংশ নেয়া মঞ্জুরুল হাসান নামে এক পরীক্ষার্থী যুগান্তরকে জানান, পরীক্ষা শুরুর আগে আমরা সবাই বড় হুজুরের জন্য আল্লাহর কাছে দোয়া করেছি। যদিও তার (হুজুর) চলে যাওয়া আমরা মেনে নিতে পারছি না। যেহেতু এটা একটি কেন্দ্রীয় পরীক্ষা, তাই আমাদের বাধ্য হয়ে অংশ নিতে হয়েছে। এ ব্যাপারে মাদ্রাসার শিক্ষা পরিচালক ও হেফাজতের মহাসচিব আল্লামা জুনায়েদ বাবুনগরী বলেন, দাওরায়ে হাদিস (তাকমীল) পরীক্ষা ১০ বিষয়ের হবে। আজ পরীক্ষা ৩ ঘণ্টাব্যাপী সুষ্ঠুভাবে অনুষ্ঠিত হয়েছে।বর্তমানে ৬টি বোর্ডের অন্তর্ভুক্ত বাংলাদেশের সব দাওরায়ে হাদিস কওমি মাদ্রাসা শিক্ষার্থীরা হাইয়াতুল উলয়ার অধীনে পরীক্ষায় অংশগ্রহণ করে। এ পরীক্ষা শেষ হবে ২৯ সেপ্টেম্বর। শনিবার সন্ধ্যায় মজলিসে শূরার বৈঠকে শূরায় কয়েকজন নতুন সদস্য অন্তর্ভুক্ত করা হয়। এরা হলেন- মারকাজুদ দাওয়ার মাওলানা আবদুল মালেক (ঢাকা), মাদানীনগর মাদ্রাসার মুহতামিম মাওলানা ফয়জুল্লাহ (ঢাকা), বাথুয়া মাদ্রাসার মুহতামিম মাওলানা মুহাম্মদ শফি (হাটহাজারী), চারিয়া মাদ্রাসার মুহতামিম মাওলানা আবদুল্লাহ (হাটহাজারী) ও মাওলানা শাহাদাত হোসেন (রাঙ্গুনিয়া)। আল্লামা আহমদ শফীর মৃত্যু মাদ্রাসার ছাত্র, শিক্ষক, ভক্ত ও অনুরাগীদের এখনও কাঁদিয়ে যাচ্ছে। ভক্ত-অনুরাগীরা এখনও ভিড় করছেন আল্লামা শফীর কবরের পাশে। তাদের অশ্রুজলে সিক্ত হচ্ছে তার কবর। দাফনের পর থেকেই তার কবর জিয়ারত করা অব্যাহত রেখেছে ছাত্র, আলেম-ওলামা, জনসাধারণ ও পথচারী। এ সময় মোনাজাতে অনেককে চোখে অশ্রুসিক্ত হতে দেখা গেছে। টাঙ্গাইল থেকে আগত মুফতী সাইফুল ইসলাম জানান, আমি হাটহাজারী মাদ্রাসার সাবেক ছাত্র। বড় হুজুরের কাছে বুখারী পড়ার স্বপ্ন ছিল। আমার স্বপ্ন আল্লাহ কবুল করেছেন। হুজুরের মৃত্যুর খবর শুনার পর ৭০ জনের একটি কাফেলা নিয়ে জানাজায় এসেছি। অধিকাংশ সঙ্গী চলে গেলেও আমি রয়ে গেছি। তিনি বলেন, হাটহাজারী মাদ্রাসা আমার জীবন পরিবর্তনে বিশাল ভূমিকা রেখেছে। এ মায়া ছেড়ে চলে যেতে মন চাইছে না। বড় হুজুরের জন্য মনে কাঁদছে। শতবর্ষী এই মহান নেতা ও সর্বোচ্চ ধর্মীয় নেতার বিয়োগ দেশের ধর্মীয় অঙ্গনে কতটা শূন্যতা তৈরি করেছে তা আদৌ পূরণ হবে কিনা তা বুঝতে অপেক্ষা করতে হবে আমাদের।প্রসঙ্গত, আল্লামা আহমদ শফী ছিলেন একাধারে দেশের সর্ববৃহৎ কওমি মাদ্রাসার প্রাক্তন মহাপরিচালক, সম্মিলিত কওমি মাদ্রাসা শিক্ষা বোর্ড হাইয়াতুল উলয়ার চেয়ারম্যান এবং হেফাজতে ইসলামের আমীর।দেশের ইতিহাসে একই সঙ্গে এতগুলো শীর্ষপদে থেকে সুচারুরূপে দায়িত্ব পালন করা আল্লামা আহমদ শফী গত শুক্রবার সন্ধ্যায় রাজধানীর গেণ্ডারিয়ার আজগর আলী হাসপাতালে চিকিৎসাধীন অবস্থায় না ফেরার দেশে পাড়ি জমিয়েছেন।",20/9/2020,country-news
‘পুলিশ দুষ্টের দমন ও শিষ্টের পালন করে’,"একটি দেশের উন্নয়নের পূর্বশর্ত হচ্ছে আইনশৃঙ্খলা পরিস্থিতি টেকসই হওয়া। সকল প্রকার অন্যায় কাজ থেকে বিরত থেকে জনগণের নিরাপত্তা নিশ্চিত করে দেশের আইনশৃঙ্খলাকে টেকসই ও মজবুত করতে হবে। আমাদের দুষ্টের দমন ও শিষ্টের পালন করে মানুষের আস্থা ও বিশ্বাসের প্রতীক হতে হবে।



রোববার বেলা ১২টায় বরিশাল আমতলা মোড়ের মেট্রোপলিটন পুলিশ কমিশনারের কার্যালয়ের সভাকক্ষে আয়োজিত নীতি-নৈতিকতা ও পুলিশিং শীর্ষক এক কর্মশালায় উপস্থিত পুলিশ সদস্যদের উদ্দেশ্য উপ-পুলিশ কমিশনার উত্তর মো. খাইরুল আলম এসব কথা বলেন।তিনি বলেন, আইনের কাছে সবাই সমান, আইনের আশ্রয় পাওয়ার অধিকার সবার রয়েছে। ২/১ জন লোককে কেন্দ্র করে ২ লাখ লোকের বিচার করা যাবে না। পৃথীবীতে যত অস্ত্র আছে তার মধ্যে সবচেয়ে বড় অস্ত্র হচ্ছে কলম। সুতরাং সেই কলম দিয়ে কারও কাছ থেকে প্রলুব্ধ হয়ে কোন মামলার চার্জশিট দেয়া যাবে না। আমাদের সবাইকে নৈতিকতা চর্চা করতে হবে। সবাই মিলে নৈতিকতার চর্চা করলে সমাজে ন্যায়বিচার প্রতিষ্ঠা হবে। আর সমাজে ন্যায়বিচার প্রতিষ্ঠা হলেই আমরা প্রধানমন্ত্রীর নেতৃত্বে স্বাধীন বাংলাদেশের স্থপতি জাতির পিতা বঙ্গবন্ধু শেখ মুজিবুর রহমানের স্বপ্নের সোনার দেশের জনতার পুলিশ হতে পারব।
",20/9/2020,country-news
প্রধানমন্ত্রীর ত্রাণ তহবিলে ৪০ লাখ টাকা দিল বিচার বিভাগীয় কর্মচারীরা,"করোনার প্রাদুর্ভাব মোকাবেলায় প্রধানমন্ত্রীর ত্রাণ ও কল্যাণ তহবিলে ৪০ লাখ টাকার চেক হস্তান্তর করেছে বাংলাদেশ বিচার বিভাগীয় কর্মচারী অ্যাসোসিয়েশন। রোববার বেলা ১১টায় চেক হস্তান্তর অনুষ্ঠানে প্রধানমন্ত্রী শেখ হাসিনা তার কার্যালয় থেকে ভিডিও কনফারেন্সের মাধ্যমে উপস্থিত ছিলেন।



প্রধানমন্ত্রীর পক্ষে তার মুখ্য সচিব ড. আহমদ কায়কাউস আনুষ্ঠানিকভাবে চেকটি গ্রহণ করেন। অধস্তন আদালতের কর্মচারীদের সংগঠন বাংলাদেশ বিচার বিভাগীয় কর্মচারী অ্যাসোসিয়েশনের পক্ষে সভাপতি শাহ মো. মামুন ও সাধারণ সম্পাদক কাজী সালাউদ্দিন দিদার এবং সাংগঠনিক সম্পাদক নাজিম উদ্দিন অনুদানের চেক হস্তান্তর করেন।এ সময় উপস্থিত ছিলেন আইন, বিচার ও সংসদ বিষয়ক মন্ত্রণালয়ের সচিব মো. গোলাম সারওয়ার, আওয়ামী লীগের কেন্দ্রীয় কার্যনির্বাহী কমিটির সদস্য ও (খুলনা-বাগেরহাট) সংরক্ষিত মহিলা আসনের সংসদ সদস্য এবং আইন বিচার ও সংসদ বিষয়ক মন্ত্রণালয় সম্পর্কিত সংসদীয় স্থায়ী কমিটির সদস্য অ্যাডভোকেট গ্লোরিয়া ঝর্ণা সরকার।বিষয়টি নিশ্চিত করে অ্যাসোসিয়েশনের কুষ্টিয়া জেলা কমিটির সাধারণ সম্পাদক তারিক আহাম্মেদ রিংকু বলেন, বিশ্বব্যাপী মহামারী করোনাভাইরাসের প্রাদুর্ভাবে ব্যাপক প্রভাব পড়েছে বাংলাদেশে। করোনার প্রাদুর্ভাব মোকাবেলায় সরকার নানা পদক্ষেপ গ্রহণ করেছে। দেশের দরিদ্র মানুষের মাঝে প্রধানমন্ত্রীর ত্রাণ ও কল্যাণ তহবিল হতে ত্রাণসামগ্রী বিতরণ করা হচ্ছে। আর্থিকভাবে সহায়তা করতে অধস্তন আদালতের কর্মচারীদের সংগঠন বাংলাদেশ বিচার বিভাগীয় কর্মচারী অ্যাসোসিয়েশনের পক্ষে অনুদানের এ চেক প্রদান করা হয়েছে।",20/9/2020,country-news
ছোট্ট তন্নী বাঁচতে চায়,"বয়স মাত্র ১৩ বছর। এ বয়সে শিশুরা যখন আনন্দময় শৈশবকে উপভোগ করে ঠিক তখন বিছানায় শুয়ে যন্ত্রণায় ভুগছে তন্নী। এ বয়সেই তার শরীরে বাসা বেঁধেছে মরণঘাতী ক্যান্সার।



তন্নী সাতক্ষীরা কলারোয়া উপজেলার হেলাতলা ইউনিয়নের ঝাপাঘাট শেখপাড়া গ্রামের শেখ তৌহিদুর রহমানের মেয়ে৷ বাঁগআচড়া সম্মিলিত গার্লস স্কুল অ্যান্ড কলেজ থেকে ২০১৯ সালে সপ্তম শ্রেণির পরীক্ষায় অংশগ্রহণের কথা ছিল সাদিয়া আফরিন তন্নীর। কিন্তু বাঁ পাঁজরের হাড়ে ক্যান্সার ধরা পড়ায় জীবন নিয়েই শঙ্কায় পড়েছে তার পরিবার। সন্তানকে বাঁচাতে মানুষের দ্বারে দ্বারে ঘুরছেন তার বাবা শেখ তৌহিদুর রহমান ও মা রীনা খাতুন।

গত বছর স্কুল থেকে বাড়িতে ফিরে হঠাৎ বাঁ পায়ে ব্যথা হয়, যন্ত্রণা বেড়ে পা ফুলতে থাকলে পরে তন্নীকে যশোর কিংস হাসপাতালে নিয়ে প্রাথমিক চিকিৎসা করা হয়৷ সেখানে অবস্থার অবনতি ঘটতে থাকলে এক পর্যায়ে রাজধানীর আনোয়ারা মেডিকেল হাসপাতালে প্রাথমিক পরীক্ষার পরে সেখানকার চিকিৎসকরা জানান ক্যান্সারে আক্রান্ত হয়েছে তন্নী৷এরপর চিকিৎসকের পরামর্শে সেখানে থেকে ভর্তি করা হয় মহাখালী ক্যান্সার হাসপাতালে৷ বর্তমান সেখানে কর্টেস্ক সার্জারি বিভাগের ডা. সিরাজুস সালেহের অধীনে চিকিৎসা দেয়া হচ্ছে তাকে।এই চিকিৎসকের বরাত দিয়ে তন্নীর মা রীনা খাতুন জানান, ডাক্তার বলেছেন আমার মেয়ের অসুস্থতা এখন যে পর্যায়ে রয়েছে তা থেকে ভালো হওয়া সম্ভব। ডাক্তার বলেছেন- তাকে পুরোপুরি সুস্থ করতে পায়ে কস্টেক সার্জারি করাতে হবে এবং সার্জারির পরে ৮টি কেমোথেরাপি দিতে হবে; তাতে ১০ লাখ টাকা খরচ হবে। পরিবারে এ পর্যন্ত যা ছিল বিক্রি করে সবার সহযোগিতায় মেয়ের কোনো রকম ৬টি কেমোথেরাপি দিয়ে চিকিৎসা করিয়েছি৷ দুই বেলা দু'মুঠো খেয়ে এখন ভাড়াবাড়িতে থাকি।বাঁগআচড়া সম্মিলিত গার্লস স্কুল ও কলেজের অধ্যক্ষ শাহানারা খাতুন জানান, তন্নীর বাবা পেশায় একজন রাজমিস্ত্রি৷ এত টাকা তন্নীর পরিবারের পক্ষে কোনোভাবেই ম্যানেজ করা সম্ভব নয়। সমাজের বিত্তবানরা যদি সহযোগিতায় এগিয়ে আসেন তবে ক্যান্সার আক্রান্ত মেধাবী ছাত্রী তন্নীকে বাঁচানো সম্ভব।‘ভাইয়া আমি কী তাহলে ডাক্তার হতে পারব না! আমি সুস্থ হতে চাই’- মলিন কণ্ঠে এসব কথা বলে তন্নী। সে আরও বলে, আমি কি আবার আগের মতো স্কুলের বন্ধুদের সঙ্গে খেলতে পারব, স্কুলে যেতে পারব, আমি বাঁচতে চাই।",20/9/2020,country-news
যুবকের কাটা হাত উদ্ধার হয়নি ১২ দিনেও,"মুন্সীগঞ্জের গজারিয়ায় চাঁদা না দেয়ায় সন্ত্রাসীরা রুবেল প্রধান নামে এক যুবকের হাত কেটে নিয়ে গেছে। এ ঘটনার ১২ দিন পরও পুলিশ ওই কাটা হাত উদ্ধার করতে পারেনি।



দাবিকৃত ১০ লাখ টাকা না দেয়ায় যুবলীগ নেতা শাহজাহান খানের নেতৃত্বে গত ৯ সেপ্টেম্বর ২০-২৫ জনের সশস্ত্র দুর্বৃত্তরা রুবেল প্রধানের ওপর হামলা চালায়। ১০ লাখ টাকার মধ্যে দুই লাখ টাকা চাঁদা নিয়েও ক্ষান্ত হয়নি সন্ত্রাসী ও চাঁদাবাজরা। আরও ৮ লাখ টাকার জন্য রুবেল প্রধানকে মেরে রক্তাক্ত জখম করে তার বাম হাতের কব্জি কেটে উল্লাস করে শাহজাহান খানের বাহিনী।এমন নির্মম ঘটনার দুই সপ্তাহ পরও এখন পর্যন্ত রুবেল প্রধানের কাটা ওই হাত পুলিশ উদ্ধার করতে পারেনি।এদিকে হাতের কব্জি কেটে মোয়াজ্জেম মাস্টারের বাড়ির বিছানার চাঁদরে রেখে এটার ছবি তোলা হয়। বিষয়টি নিশ্চিত করেছেন স্থানীয় আওয়ামী লীগের একাধিক নেতা। সেই রক্তাক্ত চাদরটিও উদ্ধার করেনি পুলিশ। হাতের কব্জি কাটা অংশটি ফেসবুকে ভাইরাল হয়েছে। কারা এই কাটা হাতের ছবি ফেসবুকে ছেড়ে দিল তাদেরও আইনের আওতায় আনা উচিত বলে মনে করছেন এলাকাবাসী।এ বিষয়ে শাহজাহান খান জানান, ঘটনার দিন আমি নারায়ণগঞ্জে একটি মিটিংয়ে ছিলাম। এসপি ও ডিসি অফিসে বিভিন্ন কাজে ছিলাম। আমি ঘটনাস্থলে ছিলাম না এবং এ সম্পর্কে আমি কিছুই জানি না।মামলার তদন্ত কর্মকর্তা এসআই মাইনুদ্দিন জানান, এ ঘটনায় জড়িতদের গ্রেফতারে পুলিশ কয়েক দফা অভিযান চালিয়েছে। কিন্তু আসামিদের পাওয়া যায়নি। রুবেল প্রধানের কাটা হাত উদ্ধারের চেষ্টা চলছে। একজন আসামিকে গ্রেফতার করে রিমান্ডে আনা হয়েছে।",20/9/2020,country-news
অবশেষে র‌্যাবের জালে আটক তিনি,"কুমিল্লায় র‌্যাবের জালে ধরাশায়ী হয়েছে ইমামুল ফেরদৌস সোহাগ নামে এক ভুয়া মেজর। রোববার দুপুরে র‌্যাব-১১, সিপিসি-২ এর একটি আভিযানিক দল জেলার সদর দক্ষিণ উপজেলার কোটবাড়ি বিশ্বরোড এলাকায় বিশেষ অভিযান চালিয়ে ভুয়া মেজর পরিচয় প্রদানকারী ওই প্রতারককে গ্রেফতার করতে সক্ষম হয়।



গ্রেফতারকৃত ইমামুল ফেরদৌস সোহাগ (৩০) চাঁদপুর জেলার হাজীগঞ্জ উপজেলার নওহাটা গ্রামের জামাল হোসেনের ছেলে।কুমিল্লার র‌্যাব-১১ সিপিসি-২ এর অধিনায়ক মেজর তালুকদার নাজমুছ সাকিব জানান, গ্রেফতারকৃত ইমামুল নিজেকে কখনও মেজর, কখনও লে. কর্নেল, কখনও কর্নেল পরিচয় দিয়ে সেনাবাহিনী, বিজিবিসহ সরকারি ও বেসরকারি প্রতিষ্ঠানে চাকরি দেয়ার প্রলোভন দেখিয়ে বিভিন্ন লোকজনের কাছ থেকে লাখ লাখ টাকা হাতিয়ে নিয়ে আসছিলেন। এমনকি প্রতারণাকালে তিনি বিভিন্ন স্থানে ভিন্ন ভিন্ন নামে পরিচয় দিতেন। কখনও নিজেকে তাসফিক, কখনও সোহাগ নামে পরিচয় দিতেন।তিনি জানান, ইমামুল ফেরদৌস সোহাগের কাছ থেকে একটি সেনাবাহিনীর কর্মকর্তার ভুয়া আইডি কার্ড উদ্ধার করা হয়েছে। যেখানে সেনা ইউনিফর্মে তার ছবি এবং মেজর বিজয় চৌধুরী নাম উল্লেখ রয়েছে। এ সময় চাকরি দেয়ার নাম করে বিভিন্ন লোকের কাছ থেকে নেয়া তাদের বিভিন্ন সার্টিফিকেট, প্রশংসাপত্র, জন্ম নিবন্ধন সনদ, চারিত্রিক সনদপত্র ও জাতীয় পরিচয়পত্রের ফটোকপি উদ্ধার করা হয়। এছাড়া বিভিন্ন সময় মোবাইল ফোনে মিথ্যা পরিচয় দিয়ে টাকা নেয়ার অডিও রেকর্ডিংও উদ্ধার করা হয়।",20/9/2020,country-news
"প্রেমের টানে সুনামগঞ্জে ভারতীয় তরুণী, অতঃপর...","প্রেমের টানে কাঁটাতারের বেঁড়া অতিক্রম করে সুনামগঞ্জের দোয়ারাবাজারে এসেছেন ভারতীয় তরুণী। তিনি ভারতের আসাম প্রদেশের কামরুপ জেলার চাংসারি থানার টাপারপাথার গ্রামের মুগুর আলীর মেয়ে মঞ্জুরা বেগম (২০)।



জানা যায়, ৫ বছর আগে কথিত মামলার আসামি আব্দুস সাত্তার (২৭) বাংলাদেশ থেকে পালিয়ে ভারতের আসামে পাড়ি জমান। তিনি দোয়ারাবাজার উপজেলার বাংলাবাজার ইউনিয়নের উত্তর কলাউড়া গ্রামের আবুল কাশেমের ছেলে। ভারতে যাওয়ার পর সাত্তারের সঙ্গে পরিচয় হয় ভারতীয় তরুণী মঞ্জুরা বেগমের। গড়ে উঠে প্রেমের সম্পর্ক। কিছুদিন পর সাত্তার দেশে ফিরে এলে মোবাইল, ইমো ও ফেসবুক ম্যাসেঞ্জারে চলে তাদের প্রেমর সম্পর্ক। দীর্ঘ ৫ বছর পর প্রেমের টানে মঞ্জুরা বেগম ছুটে এসেছেন বাংলাদেশে।স্থানীয়রা জানান, আব্দুস সাত্তার ৫ বছর আগে তার এক বন্ধুর প্রেমসংক্রান্ত মামলায় আসামি হন। ওই মামলায় তার বন্ধু জেল খাটেন আর সাত্তার পালিয়ে যান ভারতে। পরবর্তীতে সাত্তার দেশে এসে বাহরাইনে পাড়ি জমান। ওই সময়ও দুইজনের মধ্যে প্রেমের সম্পর্ক অব্যাহত থাকে। সম্প্রতি মঞ্জুরা বেগমের বিয়ের প্রস্তাব আসে বিভিন্ন জায়গা থেকে। মঞ্জুরা বিষয়টি সাত্তারকে জানালে সাত্তার বাংলাদেশে তার বাড়ির ঠিকানা জানিয়ে দেন। ওই ঠিকানা অনুযায়ী গত মঙ্গলবার বাংলাদেশ সীমান্তে চলে আসে ভারতীয় তরুণী মঞ্জুরা বেগম। সাত্তারের ছোটভাই ইমরান সেখান থেকে তাকে বাড়িতে নিয়ে আসেন। পরে মঞ্জুরা বেগমের সম্মতিতে মোবাইল ফোনে বাহরাইনে অবস্থানরত সাত্তারের সঙ্গে বিয়ে সম্পন্ন হয় কিন্তু কাঁটাতারের সীমানা বাধা হয়ে দাঁড়ায় তাদের জীবনে।বিনা পাসপোর্টে সীমান্ত পাড়ি দেয়ার দায়ে বুধবার খবর পেয়ে বিজিবি আটক করে মঞ্জুরা বেগমকে। বিজিবি মঞ্জুরার বিরুদ্ধে পাসপোর্ট ছাড়া বিনা অনুমতিতে বাংলাদেশে প্রবেশ করার কারণে মামলা দিয়ে বুধবার রাতেই দোয়ারাবাজার থানায় তাকে হস্তান্তর করে।দোয়ারাবাজার থানার ওসি মোহাম্মদ নাজির আলম ঘটনার সত্যতা নিশ্চিত করে বলেন, বিজিবি একটি মামলা দায়ের করেছে। ওই মামলার আসামি মঞ্জুরাকে বৃহস্পতিবার কোর্টে সোপর্দ করা হয়েছে।",20/9/2020,country-news
একাদশের অতিরিক্ত ভর্তি ফি ফেরত দেয়ার নির্দেশ,"সুনামগঞ্জের দোয়ারাবাজারের বিভিন্ন শিক্ষাপ্রতিষ্ঠানে একাদশ শ্রেণিতে আদায়কৃত অতিরিক্ত ভর্তি ফি সাত দিনের মধ্যে ফেরত দিতে নির্দেশ দিয়েছেন উপজেলা নির্বাহী কর্মকর্তা সোনিয়া সুলতানা। মঙ্গলবার তিনি এ নির্দেশ দেন।



জানা যায়, দোয়ারাবাজারের বিভিন্ন শিক্ষাপ্রতিষ্ঠান কর্তৃপক্ষ একাদশ শ্রেণীতে ভর্তি ফি বাবদ সরকার নির্ধারিত ফি'র চেয়ে বেশি টাকা আদায় করে শিক্ষার্থীদের কাছ থেকে। খবর পেয়ে মঙ্গলবার এ বিষয়ে উপজেলা নির্বাহী কর্মকর্তা সব শিক্ষাপ্রতিষ্ঠান প্রধানদের নিয়ে সভা করেন। সভায় শিক্ষার্থীদের কাছ থেকে নেয়া অতিরিক্ত টাকা ফেরত দিয়ে মাধ্যমিক শিক্ষা অফিসকে অবহিত করতে তাদের নির্দেশ দেন তিনি।এবারের বৈশ্বিক মহামারী করোনা ও পরপর তিন দফা বন্যাকবলিত এলাকাজুড়ে কলেজে ভর্তি ফি বাবদ বাড়তি টাকা গুনতে হচ্ছে শিক্ষার্থীদের। বোর্ড নির্ধারিত উপজেলা পর্যায়ে সর্বসাকুল্য ১ হাজার টাকা নেয়ার জন্য নির্দেশ থাকলেও তা মানছে না শিক্ষাপ্রতিষ্ঠান কর্তৃপক্ষ। বিভিন্ন কলেজে বিভিন্ন হারে ভর্তি ফি আদায় করা হচ্ছে।দোয়ারাবাজার সরকারি ডিগ্রি কলেজে ফরমপ্রতি ২০০ টাকাসহ ২ হাজার ২০০ টাকা, সমুজ আলী স্কুল ও কলেজে ফরমের ১০০ টাকাসহ ২ হাজার ৬০০ টাকা, লিয়াকতগঞ্জ স্কুল ও কলেজে ফরমের ১০০ টাকাসহ ৩ হাজার ১০০ টাকা, বড়খাল স্কুল ও কলেজে ফরমের ১০০ টাকাসহ ২ হাজার ৬০০ টাকা, ঘিলাছড়া স্কুল ও কলেজে ফরমের ১০০ টাকাসহ ২ হাজার ৫০০ টাকা এবং বগুলা রোসমত আলী রামসুন্দর স্কুল ও কলেজে নেয়া হচ্ছে ফরমপ্রতি ১০০ টাকাসহ ৩ হাজার ৬০০ টাকা করে।একমাত্র প্রগতি উচ্চ বিদ্যালয় অ্যান্ড কলেজে ফরমের টাকাসহ ১ হাজার টাকা করে নেয়া হচ্ছে।উপজেলা নির্বাহী কর্মকর্তা সোনিয়া সুলতানা বলেন, ভর্তি ফি ও উন্নয়ন ফিসহ সর্বসাকুল্য ২ হাজার ৫০০ টাকা নির্ধারণ করা হয়েছে। আগের ভর্তিকৃত শিক্ষার্থীদের কাছ থেকে পরিশোধিত অতিরিক্ত টাকা ফেরত দিতে অধ্যক্ষদের বলা হয়েছে।",20/9/2020,country-news
জামালগঞ্জে দুই মুক্তিযোদ্ধার স্ত্রী-স্বজনের ওপর হামলা,"জামালগঞ্জে প্রয়াত দুই মুক্তিযোদ্ধার স্ত্রী-সন্তানকে জোরপূর্বক ধর্ষণ ও শ্লীলতাহানিসহ হত্যার চেষ্টা চালিয়েছে দুর্বৃত্তরা। এ ব্যাপারে জামালগঞ্জ থানায় ও জেলা জুডিসিয়াল ম্যাজিট্রেট আদালতে পৃথক দুটি মামলা দায়ের করা হয়েছে।




সাচনা বাজার ইউনিয়নের জামলাবাজ গ্রামের বীর মুক্তিযোদ্ধা তারাচান সরকারের স্ত্রী শ্যামলা দাস ও উত্তর ইউপির কালীপুর গ্রামের অপর মুক্তিযোদ্ধা সোনাহর মিয়ার পূত্রবধু মোছা. ফুলমালা বেগম মামলা দুটি দায়ের করেন। এর পরিপ্রেক্ষিতে দেলোয়ার হোসেন নামের ১ জনকে গ্রেফতার করেছে জামালগঞ্জ থানা পুলিশ।
অভিযোগে সূত্রে জানা যায়, গত ১২ সেপ্টেম্বর সন্ধ্যায় অভিযোগকারী ফুলমালা বেগমের মা অসুস্থ থাকায় তার শাশুড়ি হেলেনা বেগম, দুই ননদী জেসমিন বেগম ও ইয়াছমিনকে নিয়ে সদর ইউনিয়নের চাঁনপুর গজারিয়া হাঁটিতে রওনা দেন। পথিমধ্যে নদী তীরবর্তী খেয়াঘাটে যাওয়ামাত্রই বিবাদী উত্তর ইউনিয়নের লম্বাবাঁক গ্রামের সাইদুর মিয়া,কালা মিয়া,দেলোয়ার হোসেন ও তাজুল ইসলাম মদ্যপ অবস্থায় বাদীসহ অন্যদের ওপর ঝাঁপিয়ে পড়ে। একপর্যায়ে বাদী এবং বাদীর শাশুড়ি হেলেনা বেগম ও ননদ জেসমিন বেগমকে জোরপূর্বক মাটিতে ফেলে ধর্ষণের চেষ্টা চালায়।
তখন তাদের চিৎকারে পার্শ্ববর্তী লোকজন এগিয়ে এলে দুর্বৃত্তরা পালিয়ে যায়। এ ব্যাপারে জামালগঞ্জ থানায় অভিযোগ দায়ের করা হলে বিবাদী দেলোয়ার হোসেনকে গ্রেফতার করে জামালগঞ্জ থানা পুলিশ।
অপরদিকে, মামলা সূত্রে জানা যায়, মৃত মুক্তিযোদ্ধা তারাচান সরকারের স্ত্রী শ্যামলা দাস স্বামীর ভাতার টাকা দিয়ে নাবালক দুই সন্তানকে নিয়ে কোনোরকম সংসার চালিয়ে আসছেন। বাদী শ্যামলা দাস অসহায় হওয়ায় তার গ্রামের বিবাদী আবু তাহের, কংকন দাস, রূপায়ন দাস, মনজু দাস, বিরাজ দাস, মনোরঞ্জন দাস, ঝিনুক তালুকদার প্রায় সময়ই অশালীন আচরণ করলে তা গ্রামবাসীকে জানালে তারা ক্রোধান্বিত হয়ে পড়েন। 
একপর্যায়ে ৯ সেপ্টেম্বর রাতে ৪ বিবাদী বাদীর ঘরে ঢুকে। এ সময় বাদী শ্যামলা দাস চিৎকার করতে চাইলে আবু তাহের, রূপায়ন দাস, কংকন দাস, মঞ্জু দাস তার গলায় গামছা পেঁচিয়ে কিলঘুষি মেরে মাটিতে ফেলে তার শ্লীলতাহানি ঘটায়। এরপর আগের দিন উত্তোলিত স্বামীর মুক্তিযোদ্ধা ভাতার ২০ হাজার টাকা লুট করে নিয়ে যায় তারা। এ ঘটনায় মুক্তিযোদ্ধার স্ত্রী আইনের আশ্রয় নিতে গেলে হামলাকারীরা বাড়িঘর পুড়িয়ে দেশ ছাড়ার হুমকি দেয়। এতে দুর্বৃত্তদের প্রাণনাশের হুমকিতে তিনি বাধ্য হয়ে জেলা জুডিসিয়াল ম্যাজিট্রেট আদালতে মামলা দায়ের করেন।
জামালগঞ্জ থানার ওসি মোহাম্মদ সাইফুল আলম যুগান্তরকে জানান, মামলার পরিপ্রেক্ষিতে ১ জনকে গ্রেফতার করে বিজ্ঞ আদালতে প্রেরণ করা হয়েছে। অপর আসামিদের গ্রেফতারে চেষ্টা চলছে।
",20/9/2020,country-news
হাওরে নৌকার ধাক্কায় কৃষক নিহত,"সুনামগঞ্জের ছাতক উপজেলার ছিকার হাওরে নৌকার ধাক্কায় মঈনউদ্দিন (৬৫) নামে এক কৃষক নিহত হয়েছেন।



শনিবার রাত সাড়ে ১০টায় উপজেলার ছিকার হাওর থেকে তার মরদেহ উদ্ধার করা হয়।নিহত মঈনউদ্দিন উপজেলার দক্ষিণ খুরমা ইউপির হাতধলানী গ্রামের মৃত মছকন্দর আলীর ছেলে।প্রত্যক্ষদর্শীরা জানান, ডাকাই শাহমাজার প্রাঙ্গণে নদী থেকে নিজ জমিতে কৃষিকাজ সম্পন্ন করে মঈনউদ্দিন ছিকা হাওরে সাঁতার দিয়ে পার হয়ে বাড়িতে ফিরছিলেন।পথে একটি ইঞ্জিনচালিত নৌকা তার ওপর দিয়ে উঠে যায়।এ সময় নৌকার ফ্যানের সঙ্গে ধাক্কা লেগে ইঞ্জিন বন্ধ হয়ে পড়ে।নৌকার মাঝি কাইল্যাচর গ্রামের রহিম মিয়া ও তার সঙ্গীরা তাকে নৌকার ফ্যান থেকে ছাড়িয়ে হাওরে আহতাবস্থায় রেখে পালিয়ে যায়।জাউয়াবাজার পুলিশ তদন্তকেন্দ্রের এসআই সোহেল রানা ও এসআই রেজাউল করিম রেজা জানান, রাত সাড়ে ১০টায় জেলেরা ঘটনাস্থল থেকে জাল দিয়ে মঈনউদ্দিনের মরদেহ পানির নিচ থেকে উদ্ধার করে। ঘটনাস্থল গিয়ে নিহতের মরদেহ উদ্ধার করে ময়নাতদন্তের জন্য সুনামগঞ্জ হাসপাতালে পাঠানো হয়েছে।",20/9/2020,country-news
করোনায় দক্ষিণ সুনামগঞ্জে সাব রেজিস্ট্রারের মৃত্যু,"জেলার দক্ষিণ সুনামগঞ্জ উপজেলার সাব-রেজিস্ট্রার মো. জাফর আহমেদ করোনানায় আক্রান্ত হয়ে মারা গেছেন। বৃস্পতিবার ঢাকা মেডিকেল কলেজ হাসপাতালে চিকিৎসাধীন অবস্থায় তিনি মারা যান। তিনি স্ত্রী, দুই মেয়ে রেখে গেছেন।



সাব-রেজিস্ট্রার জাফর আহমেদের শরীরে ২৯ আগস্ট করোনা শনাক্ত হয়। পরে তাকে আজগর আলী হাসপাতালে ভর্তি করা হয়। কিন্তু তার অবস্থার আরও অবনতি হলে ৮ সেপ্টেম্বর তাকে ঢাকা মেডিকেল কলেজে হাসপাতালে স্থানান্তর করা হয়। সেখানে চিকিৎসাধীন অবস্থায় ১০ সেপ্টেম্বর ভোরে মারা যান তিনি।সুনামগঞ্জ জেলা রেজিস্ট্রার সাইফুল ইসলাম জাফর আহমেদের মৃত্যুর খবর নিশ্চিত করেন। তার বাড়ি পটুয়াখালী জেলার দশমিনা উপজেলায়।সাব-রেজিস্ট্রার মো. জাফর আহমেদের মৃত্যুতে গভীর শোক ও দুঃখ প্রকাশ করেছেন আইনমন্ত্রী আনিসুল হক। শোকাবার্তায় আইনমন্ত্রী মরহুমের বিদেহী আত্মার মাগফিরাত কামনা করেন এবং তার শোকসন্তপ্ত পরিবারের সদস্যদের প্রতি গভীর সমবেদনা জানান।",20/9/2020,country-news
বিজিবির সহযোগিতায় আর্থিক সহায়তা পেল সীমান্তের দরিদ্র জনগোষ্ঠী,"বর্ডার গার্ড ব্যাটালিয়ন বাংলাদেশের (বিজিবি) সহযোগিতায় সুনামগঞ্জ সীমান্ত জনপদে বসবাসরত দরিদ্র জনগোষ্ঠীর মানুষেরা আর্থিক সহায়তা ও ত্রাণসামগ্রী পেলেন।



সুনামগঞ্জ-২৮ বিজিবি অধিনায়কের ব্যক্তিগত প্রচেষ্টায় ও বিদ্যানন্দ ফাউন্ডেশনের অর্থায়নে সীমান্ত জনপদে বসবাসরত কয়েক হাজার পরিবারের মধ্যে ত্রাণসামগ্রী বিতরণ করা হয়। মঙ্গলবার জেলার তাহিরপুর উপজেলার টেকেরঘাট বিওপিতে ঘাগটিয়া গ্রামের প্রয়াত জুয়েল আহমদের সদ্য বিধবা স্ত্রী গোলাপি আক্তারকে নগদ ১০ হাজার টাকা, টেকেরঘাটের প্রয়াত শফিকুর রহমানের ছেলে নাজমুল হোসেনকে ১০ হাজার টাকা, একই গ্রামের প্রয়াত অঙ্গদ সরকারের বিধবা স্ত্রী রানী বালা সরকারকে গবাদিপশু দেয়া হয়। এর আগে উপজেলার চাঁনপুর বিওপিতে বিজিবি সিলেট সেক্টরের উপ মহাপরিচালক (সেক্টর কমান্ডার) কর্ণেল মো. আমিরুল ইসলাম পিএসসি এসব মানবিক কাজের আনুষ্ঠানিক উদ্বোধন করেন।পরবর্তীতে জেলার তাহিরপুর, ধর্মপাশার মধ্যনগর,বিশ্বম্ভরপুর,সদর, দোয়ারাবাজার সীমান্ত ও দক্ষিন সুনামগঞ্জ উপজেলার দরিদ্র জনগোষ্ঠীতে পর্যায়ক্রমে নগদ অর্থ,সেলাই মেশিন,ভ্যান গাড়ি,ব্যবসায়িক পণ্যসামগ্রী, কৃষি উপকরণ, গবাদিপশুসহ সীমান্ত জনপদে বসবাসরত তিন হাজার আটশত পঞ্চাশ পরিবারের মধ্যে ত্রাণসামগ্রী বিতরণ করেন সুনামগঞ্জ ২৮-বর্ডার গার্ড ব্যাটালিয়ন (বিজিবি) অধিনায়ক লে. কর্নেল মো. মাকসুদুল আলম আর্টিলারী। 

আলোকিত সীমান্ত প্রকল্পের আওতায় পর্যায়ক্রমে জেলার ধর্মপাশার মধ্যনগর থানার মাটিরাবন গ্রামের মিলন মিয়ার স্ত্রী রাজিয়া খাতুনকে, তাহিরপুরের বুরুঙ্গাছড়া গ্রামের প্রয়াত জহুর আলী শিকদারের বিধবা স্ত্রী হামেলা শিকদারকে, একই উপজেলার লাউরগড় গ্রামের প্রয়াত গিয়াস উদ্দিনের বিধবা স্ত্রী রাদিফা আক্তারকে ,দোয়ারাবাজার উপজেলার বাংলাবাজার পূর্ব কলোনির আব্দুল খালেকের স্ত্রী পারভীন আক্তারকে একটি করে সেলাই মেশিন দেয়া হয়। এছাড়া তাহিরপুরের লাউরগড় গ্রামের প্রয়াত নুর মোহাম্মদের ছেলে দুলাল মিয়াকে একটি ভ্যানগাড়ি দেয়া হয়। সুনামগঞ্জ-২৮ বর্ডার গার্ড ব্যাটালিয়ন বাংলাদেশ (বিজিবি) অধিনায়ক লে. কর্নেল মো. মাকসুদুল আলম আর্টিলারী যুগান্তরকে বলেন, বিদ্যানন্দ ফাউন্ডেশনের প্রতি আমরা কৃতজ্ঞ। সীমান্তজনপদে  দরিদ্র পীড়িত মানুষজনকে বছরব্যাপী এভাবে আর্থিক সহযোগিতার মাধ্যমে স্বাবলম্বী করে তুলতে সুনামগঞ্জ ব্যাটালিয়নের বিজিবি’র প্রচেষ্টা চলমান থাকবে।,",20/9/2020,country-news
সুনামগঞ্জ বিজ্ঞান ও প্রযুক্তি বিশ্ববিদ্যালয় স্থাপিত হবে,"সুনামগঞ্জে একটি পাবলিক বিশ্ববিদ্যালয় স্থাপনে জাতীয় সংসদে ‘সুনামগঞ্জ বিজ্ঞান ও প্রযুক্তি বিশ্ববিদ্যালয় বিল-২০২০’ নামে একটি বিল উত্থাপন করা হয়েছে।



সোমবার জাতীয় সংসদে বিলটি উত্থাপন করেন শিক্ষামন্ত্রী ডা. দীপু মনি। পরে বিলটি অধিকতর পরীক্ষা-নিরীক্ষার জন্য শিক্ষা মন্ত্রণালয় সম্পর্কিত সংসদীয় স্থায়ী কমিটিতে পাঠানো হয়।বিলটির উদ্দেশ্য ও কারণ সম্বলিত বিবৃতিতে বলা হয়েছে, উচ্চশিক্ষার বিভিন্ন ক্ষেত্রে অগ্রসরমান বিশ্বের সঙ্গে সংগতি রক্ষা ও সমতা অর্জন এবং জাতীয় পর্যায়ে উচ্চশিক্ষা ও গবেষণা বিশেষ করে বিভিন্ন ক্ষেত্রে আধুনিক জ্ঞানচর্চা ও পঠন-পাঠনের সুযোগ সৃষ্টি ও সম্প্রসারণের উদ্দেশ্যে প্রধানমন্ত্রী নীতিগত সন্মতির পরিপ্রেক্ষিতে সুনামগঞ্জ জেলায় সুনামগঞ্জ বিজ্ঞান ও প্রযুক্তি বিশ্ববিদ্যালয় নামে একটি বিশ্ববিদ্যালয় স্থাপনের উদ্যোগ গ্রহণ করা হয়েছে। বিলটি পাস হলে বিশ্ববিদ্যালয় স্থাপনের কার্যক্রম শুরু করা হবে।সংসদে উত্থাপিত বিলটি অন্যান্য বিজ্ঞান ও প্রযুক্তি বিশ্ববিদ্যালয় আইন অনুসরণ করে প্রণয়ন করা হয়েছে। সেখানে ৫৫টি ধারা রয়েছে। সংক্ষিপ্ত শিরোনাম, প্রবর্তন ও সংজ্ঞা ছাড়াও উল্লেখযোগ্য ধারাগুলোর মধ্যে ৯ ধারা চ্যান্সেলর, ১০-১১ ধারা ভাইস চ্যান্সেলর, ১২ ধারা প্রো-ভাইস চ্যান্সেলর, ১৩ ধারা কোষাধ্যক্ষ, ১৮-২০ ধারা সিন্ডিকেট, ২১-২২ ধারা অ্যাকাডেমিক কাউন্সিল, ২৯-৩০ ধারা অর্থ কমিটি সম্পর্কিত। এর আগে গত ২ মার্চ বিলটি মন্ত্রিসভায় চূড়ান্ত অনুমোদন দেওয়া হয়। আইন পাসের মাধ্যমে এ বিশ্ববিদ্যালয়টি চালু হলে দেশে বিজ্ঞান প্রযুক্তি ও প্রকৌশল পাবলিক বিশ্ববিদ্যালয়ের সংখ্যা হবে ২০টি।",20/9/2020,country-news
দোয়ারাবাজারে চাঁদা না পেয়ে আইনজীবীর টাকা ছিনতাই,"সুনামগঞ্জের দোয়ারাবাজারে জমিজমা নিয়ে বিরোধের জেরে দাবিকৃত চাঁদা না পেয়ে ফজলুল হক নামে এক আইনজীবীর নগদ ৫০ হাজার টাকা ছিনতাইয়ের অভিযোগ উঠেছে প্রতিপক্ষের লোকজনের বিরুদ্ধে।
এ ঘটনায় সুনামগঞ্জ আমলগ্রহণকারী জুডিশিয়াল ম্যাজিস্ট্রেট আদালতে একটি মামলা দায়ের করা হয় (সিআর- ১১৭/২০২০)।



মামলার অভিযোগ সূত্রে জানা যায়, দোয়ারাবাজার উপজেলার সুরমা ইউনিয়নের টিলাগাঁও গ্রামের অ্যাডভোকেট ফজলুল হক গং ও পার্শবর্তী লক্ষীপুর ইউনিয়নের নোয়াপাড়া গ্রামের মৃত দুলা মিয়ার পুত্র মালেক মিয়া গংয়ের মধ্যে জমিজমা নিয়ে বিরোধ ছিল দীর্ঘদিনের। এ নিয়ে স্থানীয়ভাবে একাধিকবার সালিশ বসলেও বিরোধ নিষ্পত্তি হয়নি।সম্প্রতি এরই জেরে ওই মামলার বিবাদী মালেক মিয়া ও তারা মিয়া প্রাণনাশক অস্ত্রসহ স্থানীয় মহব্বতপুর বাজারের বাদী অ্যাডভোকেট ফজলুল হকের দোকানে ঢুকে তার কাছে এক লাখ টাকা চাঁদা দাবি করে বসে। এ সময় দাবিকৃত টাকা না দিলে টেবিলের ড্রয়ার থেকে নগদ ৫০ হাজার টাকা জোরপূর্বক নিয়ে যায় তারা।
",20/9/2020,country-news
সুনামগঞ্জে করোনায় আওয়ামী লীগ নেতার মৃত্যু,"করোনায় আক্রান্ত হয়ে সুনামগঞ্জ জেলা আওয়ামী লীগের সদস্য ও ধর্মপাশা উপজেলা আওয়ামী লীগের জ্যেষ্ঠ সহসভাপতি আলমগীর কবীরের (৬০) মৃত্যু হয়েছে।



রোববার দুপুরে রাজধানীর মুগদা হাসপাতালে চিকিৎসাধীন থেকে তার মৃত্যু হয়। ২১ আগস্ট আলমগীর অসুস্থ হয়ে পড়লে সেদিনই তাকে উন্নত চিকিৎসার জন্য ঢাকা পাঠানো হয়।মৃত আলমগীর কবীর ধর্মপাশা উপজেলার ধর্মপাশা গ্রামের প্রয়াত চাঁন মিয়ার জ্যেষ্ঠ সন্তান।তিনি সুনামগঞ্জ জেলা আওয়ামী লীগের সিনিয়র সদস্য ও ধর্মপাশা উপজেলা আওয়ামী লীগের সহসভাপতি, ধর্মপাশা জনতা মডেল উচ্চ বিদ্যালয় পরিচালনা কমিটির সভাপতি, খয়েরদীরচর দাখিল মাদ্রাসার সভাপতির দায়িত্ব পালন করতেন।এ ছাড়া তিনি সুনামের সঙ্গে দীর্ঘমেয়াদি ধর্মপাশা বিআরডিবির চেয়ারম্যান ও ধর্মপাশা ডিগ্রি কলেজ পরিচালনা কমিটির সদস্য হিসেবে জনকল্যাণমূলক কাজ করে গেছেন। তিনি স্ত্রী, দুই মেয়ে, আত্মীয়স্বজনসহ অসংখ্য গুণগ্রাহী রেখে গেছেন।ধর্মপাশা উপজেলা আওয়ামী লীগের সাধারণ সম্পাদক শামীম আহমেদ বিলকিস জানান, সোমবার বিকালে ধর্মপাশা গ্রামের জামে মসজিদে স্বাস্থ্যবিধি মেনে তার জানাজা হবে। পরে পারিবারিক কবরস্থানে তাকে দাফন করা হবে।",20/9/2020,country-news
দক্ষিণ সুনামগঞ্জে বজ্রপাতে যুবক নিহত,"দক্ষিণ সুনামগঞ্জের হাওরে বজ্রপাতে এক যুবক নিহত এবং তিনজন আহত হয়েছেন।



রোববার ভোরে দক্ষিণ সুনামগঞ্জের দেখার হাওরে এ ঘটনাটি ঘটে।নিহতের নাম মিঠু মিয়া (২৮)। তিনি উপজেলার পশ্চিম পাগলা ইউনিয়নের ইসলামপুর (নতুনপাড়া) গ্রামের রইব্বা মিয়ার ছেলে।আহতরা হলেন- একই গ্রামের ফকির মিয়ার ছেলে এনামুল হক (২০), আবু মিয়ার ছেলে মহিবুল্লাহ (২১), আ. কাইয়ুমের ছেলে আ. আজিজ (২০)। আহত আ. আজিজের অবস্থা আশঙ্কাজনক হওয়ায় তাকে কৈতক ৫০ শয্যা হাসপাতালে পাঠানো হয়েছে।স্থানীয় সূত্রে জানা যায়, ভোরে মাছ শিকারে হাওরে যান চারজন। হাওরে যাওয়ার পর আবহাওয়া বেগতিক দেখে তারা বাড়ির উদ্দেশ্যে রওনা হন। ফেরার পথে বজ্রপাতে ঘটনাস্থলেই মিঠু মারা যান।বাকিরা আহতাবস্থায় পানিতে ছিটকে পড়েন।পশ্চিম পাগলা ইউনিয়ন চেয়ারম্যান নুরুল হক বলেন, আমি ঘটনাস্থল পরিদর্শন করেছি এবং দক্ষিণ সুনামগঞ্জ থানার ওসিকে অবহিত করেছি।",20/9/2020,country-news
সুনামগঞ্জে বিষপানে ইউপি সদস্যের আত্মহত্যা,"সুনামগঞ্জের দোয়ারাবাজারে সাবেক এক ইউপি সদস্য মো. মইজউদ্দিন ওরফে মখন মিয়া (৫০) বিষপানে আত্মহত্যা করেছেন।



শনিবার সন্ধ্যা ৭টায় এ ঘটনা ঘটে।নিহত মখন মিয়া উপজেলার নরসিংপুর ইউনিয়নের ৫নং ওয়ার্ডের সাবেক সদস্য ও শ্যামারগাঁও গ্রামের নিয়ামত উল্লাহর ছেলে।এলাকাবাসীর বরাত দিয়ে পুলিশ জানায়, শনিবার সকালে কীটনাশক পান করেন মখন মিয়া। বিষয়টি টের পেয়ে পরিবারের লোকজন তাকে দ্রুত সিলেট এমএজি ওসমানী মেডিকেল কলেজ হাসপাতালে নিয়ে যান।সেখানে সন্ধ্যা ৭টার দিকে চিকিৎসাধীন অবস্থায় তিনি মারা যান।উপজেলা ভাইস চেয়ারম্যান রফিকুল ইসলাম জানান, লাফার্জ হোলসেম সুরমা সিমেন্ট কোম্পানির কনভেয়ার বেল্ট পোরানো মামলার আসামি ছিলেন সাবেক ইউপি সদস্য মখন মিয়া। নির্দোষ থাকার পরও বারবার হররানি করা হতো তাকে। ওই হয়রানি থেকে রেহাই পেতেই তিনি আত্মহত্যার পথ বেছে নেন বলে এলাকাবাসীর ধারণা।দোয়ারাবাজার থানার ওসি মোহাম্মদ নাজির আলম মৃত্যুর বিষয়টি নিশ্চিত করেছেন।",20/9/2020,country-news
সুনামগঞ্জে ব্রিজ ভেঙে পড়ে ২ মাস ধরে যোগাযোগ বিচ্ছিন্ন ,"সুনামগঞ্জের দোয়ারাবাজারে পুটিপুশি ব্রিজ ধসে যাওয়ায় জেলা শহরের সঙ্গে দু’মাস ধরে সড়ক যোগাযোগ বিচ্ছিন্ন রয়েছে উপজেলার চার ইউনিয়নের। সড়কটি জেলা শহর থেকে সরাসরি দোয়ারাবাজারের আমবাড়ি-পুটিপুশি হয়ে নূরপুর সিএনজি স্টেশনে এসে থেমেছে।



প্রতিদিন সেখান থেকে উপজেলার মান্নারগাঁও, সুরমা, লক্ষীপুর ও বগুলা ইউনিয়নের অর্ধলক্ষ মানুষ ওই সড়ক দিয়ে জেলা শহরে যাতায়াত করেন। এবারের দ্বিতীয় দফা বন্যার স্রোতের পিলারের গোড়া থেকে মাটি সরে গিয়ে গত ২৯ জুলাই ব্রিজটি ধসে যায়। প্রথম দফা ধসে যাওয়ার দুইমাসেও মেরামতের কোনো উদ্যোগ নেয়নি এলজিইডি কর্তৃপক্ষ। এদিকে বিকল্প রাস্তা না থাকায় জনদুর্ভোগ বাড়ছে। ব্রিজ ধসার পর থেকে নূরপুর সিএনজি স্টেশনটি অনির্দিষ্টকালের জন্য বন্ধ রয়েছে। এতে সাধারণ যাত্রীসহ শিক্ষার্থী, ব্যবসায়ী, সরকারি, বেসরকারি চাকরিজীবীরা পড়েছেন বিপাকে। স্থানীয় বাসিন্দা লিটন দাস জানান, ব্রিজটি ধসে পড়ায় নূরপুর সিএনজি স্টেশন বন্ধ থাকায় সময়মতো কর্মস্থলে পৌঁছা সম্ভব হচ্ছে না। যাত্রীবাহী সিএনজি চালক কলমদর আলী জানান, গাড়ি ধরতে দীর্ঘপথ হেঁটে যাওয়ার কারণে যাত্রীদের আনাগোনা একেবারে কমে গেছে। অধিকাংশ সিএনজি চালক এখন বেকার সময় পার করছেন।স্থানীয় ইউপি সদস্য দীপক দাস বলেন, ধসে যাওয়া ব্রিজের ছবিসহ উপজেলা পিআইও অফিস ও এলজিইডি অফিসকে অবহিত করেছি। কিন্তু এর দুইমাস পরও কোনো প্রতিকার মেলেনি। এ ব্যাপারে এলজিইডির উপজেলা নির্বাহী প্রকৌশলী দেবতোষ পাল জানান, ক্ষতিগ্রস্ত ব্রিজটি মেরামতের জন্য শিগগির সরেজমিনে গিয়ে রিপোর্ট পাঠানো হবে। 
",20/9/2020,country-news
প্রকল্প পাস মানেই ইচ্ছে মতো টাকা ব্যয় নয়: পরিকল্পনা মন্ত্রী,"পরিকল্পনামন্ত্রী এম এ মান্নান বলেছেন, প্রকল্প পাস মানেই যা পেয়েছেন তা ইচ্ছেমতো ব্যয় করবেন সেটা হবে না।



এ ক্ষেত্রে প্রধানমন্ত্রীর নির্দেশনার কথা উল্লেখ করে তিনি বলেন, তার (প্রধানমন্ত্রী) কথা হলো অহেতুক অপচয় বন্ধ করতে হবে।প্রতিটি টাকা সঠিকভাবে সঠিক জায়গায় ব্যয় করতে হবে। আমরা উন্নয়ন করব, আবার মাঠে গিয়ে প্রতিটি কাজের, প্রতিটি টাকার হিসাব নেয়া হবে। তবে উন্নয়নের যাতে গতি না কমে, সেদিকেও খেয়াল রাখতে হবে।বৃহস্পতিবার বিকালে করোনা পরিস্থিতিতে সুনামগঞ্জের সাংবাদিকদের দেয়া প্রধানমন্ত্রীর বিশেষ সহায়তার চেক প্রদান অনুষ্ঠানে প্রধান অতিথির বক্তব্যে তিনি এসব কথা বলেন।সুনামগঞ্জ প্রেসক্লাব সার্কিট হাউস মিলনায়তনে আয়োজিত ওই অনুষ্ঠানে জেলার ২৯ জন সাংবাদিককে দুই লাখ ৯০ হাজার টাকার চেক দেয়া হয়।অনুষ্ঠানে বিশেষ অতিথির বক্তব্য রাখেন, সুনামগঞ্জ-২ আসনের এমপি জয়া সেনগুপ্তা, সুনামগঞ্জ-১ আসনের এমপি মোয়াজ্জেম হোসেন রতন, সিলেট-সুনামগঞ্জ সংরক্ষিত নারী আসনের এমপি শামীমা শাহরিয়ার, সুনামগঞ্জের জেলা প্রশাসক মোহাম্মদ আবদুল আহাদ, জেলা পরিষদের চেয়ারম্যান ও জেলা আওয়ামী লীগের জেষ্ঠ্য সহসভাপতি নুরুল হুদা মুকুট, পুলিশ সুপার মো. মিজানুর রহমান বিপিএম, জেলা আওয়ামী লীগের সাধারণ সম্পাদক ব্যারিস্টার এম এনামুল কবির ইমন, সুনামগঞ্জ পৌর মেয়র নাদের বখত প্রমুখ।সুনামগঞ্জ প্রেসক্লাবের সভাপতি পঙ্কজ দে’র সভাপতিত্বে অনুষ্ঠান সঞ্চালনা করেন প্রেসক্লাবের সাধারণ সম্পাদক এ কে এম মহিম।অনুষ্ঠানে ভার্চুয়ালি যুক্ত হয়ে বক্তব্য দেন বাংলাদেশ ফেডারেল সাংবাদিক ইউনিয়নের (বিএফইউজে) সভাপতি মোল্লা জালাল।
যুগান্তরের সাংবাদিক হাবিব সরোয়ার আজাদের হাতে চেক তুলে দিচ্ছেন জেলা প্রশাসক মোহাম্মদ আব্দুল আহাদ  ",20/9/2020,country-news
"‘এই সরকার কোনো সাধারণ সরকার নয়, ভিন্ন ধরনের সরকার’","পরিকল্পনামন্ত্রী এমএ মান্নান বলেছেন, এই সরকার কোনো সাধারণ সরকার নয়, ভিন্ন ধরনের সরকার। সরকারপ্রধান একজন ভিন্ন ধরনের মানুষ, যিনি পিছিয়ে পড়া মানুষের জন্য কাজ করতে ভালোবাসেন। সরকার চলাতে গিয়ে অনেক চাপে থাকেন তিনি। অনেক শক্তিশালী গোষ্ঠী তাকে চাপ দেয়। যাদের বাদ দিয়ে পারা যায় না, সঙ্গে রাখতেই হয়।



তিনি বলেন, ক্ষমতায় থাকতে গেলে সবাইকে নিয়ে এগোতে হয়, এজন্য তাকে আপস করতে হয়। পদে পদে আপস করতে হয়। এসবের পরও তার হৃদয়ের মণিকোঠায় সাধারণ মানুষের স্থান। এটা বুঝি বলেই আমি তার সঙ্গে আছি। শেখ হাসিনার বিরুদ্ধে অনেকে অনেক কিছু বলে, লিখে; তার কারণও হয়তো থাকতে পারে, কারণ তারা পণ্ডিত মানুষ, জ্ঞানী মানুষ। তারপরও আমি প্রধানমন্ত্রীর সঙ্গে আছি; কারণ তার সঙ্গে থাকার কারণে সাধারণ মানুষের জন্য কাজ করতে পারি।বৃহস্পতিবার সন্ধ্যায় সুনামগঞ্জ রিপোর্টার্স ইউনিটির তৃতীয় বর্ষপূর্তি উপলক্ষে আয়োজিত আলোচনা সভায় পরিকল্পনামন্ত্রী এমএ মান্নান এসব কথা বলেন।

জেলা শিল্পকলা একাডেমির হাছন রাজা অডিটোরিয়ামে এ সংগঠনের সভাপতি লতিফুর রহমান রাজুর সভাপতিত্বে এ আলোচনা সভা অনুষ্ঠিত হয়।এতে বিশেষ অতিথির বক্তব্য দেন সুনামগঞ্জ-৪ আসনের সংসদ সদস্য অ্যাডভোকেট পীর ফজলুর রহমান মিসবাহ, সুনামগঞ্জ-৫ আসনের সংসদ সদস্য মুহিবুর রহমান মানিক, সুনামগঞ্জ-২ আসনের সংসদ সদস্য জয়া সেনগুপ্তা, সুনামগঞ্জ-১ আসনের সংসদ সদস্য মোয়াজ্জেম হোসেন রতন, সংরক্ষিত আসনের মহিলা সংসদ সদস্য অ্যাডভোকেট শামীমা শাহরিয়ার, সুনামগঞ্জ জেলা পরিষদের চেয়ারম্যান নূরুল হুদা মুকুট, জেলা প্রশাসক মোহাম্মদ আব্দুল আহাদ, পুলিশ সুপার মোহাম্মদ মিজানুর রহমান, সুনামগঞ্জ পৌরসভার মেয়র নাদের বখত, সদর উপজেলা পরিষদের চেয়ারম্যান খায়রুল হুদা চপল।সুনামগঞ্জ জেলা আওয়ামী লীগের সভাপতি মতিউর রহমান আলোচনা সভায় টেলিফোনে বক্তব্য রাখেন।অনুষ্ঠানে স্বাগত বক্তব্য রাখেন সুনামগঞ্জ রিপোর্টার্স ইউনিটির প্রতিষ্ঠাকালীন সাধারণ সম্পাদক মাহবুবুর রহমান পীর। সংগঠনের সাধারণ সম্পাদক এমরানুল হক চৌধুরী, কার্যনির্বাহী সদস্য হিমাদ্রী শেখর ভদ্র, দফতর সম্পাদক আমিনুল ইসলাম আলোচনা সভা যৌথভাবে সঞ্চালনা করেন। অনুষ্ঠানের শুরুতে ইউনিটির সদস্য প্রয়াত সদস্য আবেদ মাহমুদ চৌধুরীর স্মরণে এক মিনিট নীরবতা পালন করা হয়।আলোচনা পর্ব শেষে কেক কেটে সুনামগঞ্জ রিপোর্টার্স ইউনিটির প্রতিষ্ঠাবার্ষিকী উদযাপন করেন অতিথিরা।",20/9/2020,country-news
সুনামগঞ্জে ইয়াবাসহ ২ মাদক কারবারি আটক,"সুনামগঞ্জে ৫ হাজার ২০০ পিস ইয়াবাসহ দুই মাদক কারবারিকে আটক করেছে র‌্যাব। বুধবার দুপুরে সুনামগঞ্জ-সিলেট আঞ্চলিক মহাসড়কের দিরাই-মদনপুর পয়েন্ট থেকে হাতেনাতে এদের আটক করা হয়।



আটককৃতরা হল- মো. নুরুজ্জামান (২৪) ও মো. তাজুল ইসলাম (২৫)। এদের বাড়ি জেলার বিশ্বম্ভরপুর উপজেলার ধনপুর ইউনিয়নের ধনপুর গ্রামে।জানা যায়, র‌্যাব ব্যাটালিয়ন-৯, সিপিসি-৩ এবং সুনামগঞ্জ মাদকদ্রব্য নিয়ন্ত্রণ অধিদফতরের যৌথ উদ্যোগে বুধবার জেলার বিভিন্ন স্থানে মাদকবিরোধী অভিযান পরিচালিত হয়। অভিযানকালে গোপন সংবাদের ভিত্তিতে সুনামগঞ্জ-সিলেট আঞ্চলিক মহাসড়কের দিরাই-মদনপুর পয়েন্টে অভিযান চালিয়ে উল্লিখিত দুজনকে ৫ হাজার ২০০ পিস ইয়াবা, মাদক বিক্রির ৮৪০ টাকা, ৫টি মোবাইল ও ৭টি সিমকার্ডসহ আটক করা হয়। র‌্যাব ব্যাটালিয়ন-৯, সিপিসি-৩ এর কমান্ডার লে. ফয়সল আহমদ যুগান্তরকে বলেন, গ্রেফতারকৃত আসামিদের মাদকসহ সুনামগঞ্জ সদর মডেল থানায় হস্তান্তর করা হয়েছে। এদের বিরুদ্ধে মাদকদ্রব্য নিয়ন্ত্রণ আইনে মামলা করা হয়েছে।
",20/9/2020,country-news
অসুস্থ-গর্ভবতীরা যে সড়কের নাম শুনলেই ভয় পায়,"পরপর তিন দফা বন্যায় সুনামগঞ্জের দোয়ারাবাজারে শান্তিপুর-খৈয়াজুরি ব্রিজ থেকে লক্ষ্মীপুর পর্যন্ত সাড়ে ৩ কিলোমিটার রাস্তার পুরোটাই খানাখন্দ, গর্ত ও কাদাজলে যেন মরণফাঁদের সৃষ্টি হয়েছে। উপজেলার বৃহত্তর লক্ষ্মীপুর ইউনিয়নের একমাত্র ওই সড়কটি সংস্কারের অভাবে দীর্ঘদিন ধরে চলাচলের অযোগ্য হয়ে পড়েছে। অসুস্থ ও গর্ভবতীরা এই সড়কের নাম শুনলেই ভয় পায়।



ওই সড়ক দিয়েই উপজেলা, জেলা ও বিভাগীয় শহরে যাতায়াত করতে হয় সুরমা, লক্ষ্মীপুর, বগুলা ও বাংলাবাজার (আংশিক) ইউনিয়নের লক্ষাধিক মানুষের।সরেজমিন দেখা যায়, সড়কটির শান্তিপুর-খৈয়াজুরি ব্রিজের উত্তর প্রান্ত থেকে লক্ষ্মীপুর পর্যন্ত অধিকাংশ স্থানে পিচ ঢালাই উঠে গিয়ে রড, ইট, পাথর কাদাজলে মিশে গিয়েছে। যে কোনো সময় বড় ধরনের দুর্ঘটনা ঘটতে পারে।পথচারীরা জানান, প্রতিদিনই বিভিন্ন কাজে বিপজ্জনক ওই সড়কে যাতায়াত করতে হচ্ছে। সামান্য বৃষ্টিপাত হলেই আরও ভয়াবহ আকার ধারণ করে। চাকরিজীবী ও ব্যবসায়ীসহ চলাচলকারী সাধারণ মানুষজন প্রতিনিয়তই চরম ভোগান্তির শিকার হচ্ছেন।অসুস্থ ও প্রবীণসহ গর্ভবতী মহিলারা ওই সড়কের নাম শুনলেই ভয় পান বলে জানান পথচারীরা। এমনকি হাসপাতালে পৌঁছার আগেই গাড়ির ঝাঁকুনিতে পথিমধ্যে অনেক মহিলার ঝুঁকিপূর্ণ গর্ভপাতে মা ও নবজাতক আহত হয়েছেন।ভাড়ায়চালিত মোটরসাইকেল চালক ইসলাম উদ্দিন জানান, প্রতি দিনই ঝুঁকিপূর্ণ ওই রাস্তার বেহাল দশায় একটু পরপর উঠানামা করানোর ফলে যাত্রীরাও পড়েন চরম দুর্ভোগে। সড়কটি দ্রুত মেরামত না হলে যেকোনো সময় প্রাণহানিও ঘটতে পারে।লক্ষ্মীপুর ইউপি চেয়ারম্যান আমিরুল হক জানান, দীর্ঘদিন ধরে ওই সড়কটি চলাচলের অযোগ্য হয়ে পড়েছে। স্থানীয় সংসদ সদস্য মুহিবুর রহমান মানিক সংশ্লিষ্ট কর্তৃপক্ষকে দ্রুত সড়ক মেরামতের তাগিদ দিয়েছেন অনেক আগেই। কিন্তু বৈশ্বিক মহামারী করোনা পরিস্থিতির কারণে উপজেলার অনেক উন্নয়ন প্রকল্পের বাস্তবায়ন পিছিয়ে আছে। কিন্তু সড়ক উন্নয়নের কাজ এলজিইডির অধীনে। সুরমা ইউনিয়নের মহব্বতপুর-শরীফপুর রাস্তা টেন্ডারের প্রক্রিয়াধীন এবং লক্ষ্মীপুর ইউনিয়নের লিয়াকতগঞ্জ (পশ্চিম বাংলাবাজার)-চকবাজার রাস্তা শিগগিরই টেন্ডার হবে বলে আশাবাদ ব্যক্ত করেন তিনি।এ ব্যাপারে এলজিইডির দোয়ারাবাজার উপজেলার নির্বাহী প্রকৌশলীর মোবাইল বন্ধ থাকায় এলজিইডির সার্ভেয়ার সাবিরুল ইসলাম প্রতিবেদককে জানান, দোয়ারাবাজার থেকে লক্ষ্মীপুর ইউনিয়ন পর্যন্ত সাড়ে তিন কিলোমিটার বেহাল সড়কটির রিপোর্ট ঢাকায় প্রেরণ করা হয়েছে। তবে এখনও কোনো নির্দেশনা আসেনি।",20/9/2020,country-news
হাওরে মাছ শিকারে গিয়ে বজ্রপাতে মৎস্যজীবীর মৃত্যু,"সুনামগঞ্জের দিরাই উপজেলায় হাওরে মাছ শিকারে গিয়ে বজ্রপাতে তুরন মিয়া (৫০) নামে এক মৎস্যজীবীর মৃত্যু হয়েছে।



সোমবার সকাল ৭টার দিকে উপজেলার রাজানগর ইউনিয়নের কালিয়াগুটা হাওরে এ ঘটনা ঘটে।নিহত তুরন মিয়া ওই হাওরসংলগ্ন রন্নারচর গ্রামের মৃত শুক্কুর আলীর ছেলে।স্থানীয়রা জানান, সকাল ৭টার দিকে হাওরে মাছে শিকারে যান তুরন মিয়া। এ সময় গুঁড়ি গুঁড়ি বৃষ্টির সঙ্গে বজ্রপাত হলে ঘটনাস্থলেই প্রাণ হারান তিনি।রাজানগর ইউনিয়ন পরিষদ চেয়ারম্যান সৌম্য চৌধুরী বলেন, সকালে হাওরে মাছ শিকারে গিয়ে বজ্রপাতের কবলে পড়ে ঘটনাস্থলেই ওই মৎস্যজীবীর মৃত্যু হয়েছে।",20/9/2020,country-news
তাহিরপুরে বিদেশি মদসহ তিন মাদক কারবারি আটক,"একই মোটরসাইকেলযোগে বিদেশি মদ ও ভারতীয় মুদ্রা নিয়ে পালিয়ে যাবার পথে তিন মাদক চোরাকারবারিকে আটক করেছে বর্ডার গার্ড বাংলাদেশ (বিজিবি)। রোববার বিজিবি সিলেট সেক্টরের ২৮-বর্ডার গার্ড ব্যাটালিয়ন সুনামগঞ্জের অধিনায়ক লে. কর্নেল মো. মাকসুদুল আলম (আর্টিলারি) এ তথ্য যুগান্তরকে নিশ্চিত করেন।



আটককৃতরা হল জেলার তাহিরপুর উপজেলার উত্তর শ্রীপুর ইউনিয়নের সীমান্ত গ্রাম বিরেন্দ্র নগরের বিল্লাল হোসেনের ছেলে জুনায়েদ হাসান, একই গ্রামের লাল মিয়ার ছেলে আলী আকবর, হোসেন আলীর ছেলে শাহাদৎ হোসেন।বিজিবি অধিনায়ক জানান, তাহিরপুর উপজেলার পার্শ্ববর্তী ধর্মপাশার উপজেলার মধ্যনগর থানার উত্তর বংশীকুণ্ডা ইউনিয়নে থাকা ব্যাটালিয়নের মাটিরাবন বিওপির বিজিবি টহল দল শনিবার দুপুরে সীমান্ত সড়কে তিন আরোহী মোটরসাইকেলে দ্রুত গতিতে নেত্রকোনার কলমাকান্দার দিকে যাচ্ছিল। পথে বাঁকাতলায় সন্দেহভাজন হিসাবে আরোহীদের আটক করে বিজিবি। তাদের দেহ তল্লাশি করে ১২ বোতল বিদেশি মদ, ভারতীয় ১ হাজার রুপির দুটি মুদ্রাসহ একটি চোরাই মোটরসাইকেল জব্দ করা হয়।তিনি জানান, আলামতসহ শনিবার রাতে মামলা দায়েরপুর্বক আটককৃত মাদক চোরাকারবারিদের মধ্যনগর থানায় সোপর্দ করে বিজিবি টহল দল।",20/9/2020,country-news
"টয়লেট নিয়ে বিরোধ, সুনামগঞ্জে ভাইয়ের হাতে ভাই খুন","টয়লেট নির্মাণ নিয়ে বিরোধের জের ধরে সুনামগঞ্জের বিশ্বম্ভরপুরে ভাইয়ের হাতে খুন হয়েছেন দুলাল মিয়া (৩২) নামে এক যুবক।



শনিবার দুপুর সাড়ে ১২টার দিকে উপজেলার ধনপুর ইউনিয়নের বোয়ালিয়া গ্রামে এ ঘটনা ঘটে।নিহত দুলাল মিয়া বোয়ালিয়া গ্রামের জালাল মিয়ার ছেলে। এ ঘটনায় তার সৎ ভাই রাসেল মিয়াকে আটক করেছে পুলিশ।পুলিশ ও স্থানীয়রা জানায়, বাড়িতে একটি টয়লেট নির্মাণকে কেন্দ্র করে দুলাল মিয়া ও তার বৈমাত্রেয় ভাই রাসেল মিয়ার মধ্যে বিরোধ দেখা দেয়। এ নিয়ে শনিবার কথা কাটাকাটির এক পর্যায়ে রাসেল মিয়া ক্ষিপ্ত হয়ে ধারালো অস্ত্র দিয়ে দুলাল মিয়াকে আঘাত করলে ঘটনাস্থলেই তার মৃত্যু হয়।এ সময় আশপাশের লোকজন ঘাতক রাসেল মিয়াকে আটক করে থানায় খবর দেয়। পরে বিশ্বম্ভপুর থানা পুলিশ ঘটনাস্থলে গিয়ে রাসেল মিয়াকে আটক করে থানায় নিয়ে যায়।বিশ্বম্ভরপুর থানার ওসি মাহবুবুর রহমান যুগান্তরকে ঘটনার সত্যতা নিশ্চিত করে বলেন, পারিবারিক বিরোধের জের ধরে এ হত্যার ঘটনা ঘটেছে। নিহত দুলাল মিয়ার লাশ উদ্ধার করে ময়নাতদন্তের জন্য সুনামগঞ্জ সদর হাসপাতালে প্রেরণ করা হয়েছে।
",20/9/2020,country-news
করোনা উপসর্গে তাহিরপুরে কাপড় ব্যবসায়ীর মৃত্যু,"সুনামগঞ্জের তাহিরপুরে করোনা উপসর্গ নিয়ে মারা গেছেন স্বপন তালুকদার (৫২) নামে এক থান কাপড় (দর্জি ) ব্যবসায়ী।



সৎকারের লোক না থাকায় পৈতৃক নিবাস পার্শ্ববর্তী বিশ্বম্ভরপুর উপজেলার ফতেহপুর পিরোজপুর গ্রামে শ্মশানঘাটে বৃহস্পতিবার গোপনে তার মরদেহ দাফন করা হয়।নিহত থান কাপড় ব্যবসায়ী স্বপন তালুকদার বিশ্বম্ভরপুর উপজেলার ফতেহপুর ইউনিয়নের প্রয়াত হরেন্দর মোহন তালুকদারের ছেলে। তিনি তাহিরপুরের বাদাঘাট বাণিজ্যিক কেন্দ্রে এএস ক্লথ স্টোর নামে একটি দোকান নিয়ে থান কাপড়ের ব্যবসা করছিলেন।পারিবারিক সূত্র জানায়, এক সপ্তাহ ধরে সর্দি, জ্বর, কফ ও তীব্র শাসকষ্ট নিয়ে নিজ বাসায় শয্যাশায়ী ছিলেন ওই ব্যবসায়ী। নিহত ব্যবসায়ীর দুই ছেলে ও স্ত্রী রয়েছেন।শনিবার তাহিরপুর উপজেলা স্বাস্থ্য কমপ্লেক্সের পরিবার পরিকল্পনা কর্মকর্তা ডা. ইকবাল হোসেন যুগান্তরকে জানান, নিহত ব্যবসায়ীর মরদেহ হতে নমুনা সংগ্রহ করা সম্ভব হয়নি। তবে নিহতের পরিবারের সব সদস্যের নমুনা সংগ্রহ করে সিলেট এমএজি ওসমানী মেডিকেল কলেজ হাসপাতাল পিসিআর ল্যাবে পাঠানো হবে।
",20/9/2020,country-news
বাড়ির পেছনে গাঁজার বাগান!,"সুনামগঞ্জে বিশ্বম্ভরপুরের একটি গ্রামে গাঁজার বাগানের সন্ধান পেয়েছে র‌্যাপিড অ্যাকশন ব্যাটালিয়ন (র‌্যাব)।

রোববার সকালে বাগানটি জব্দের পর গাঁজা চাষে জড়িত ওই গ্রামের এক মাদক ব্যবসায়ীকে গ্রেফতার করেছে র‍্যাব।



গ্রেফতার ওই মাদক ব্যবসায়ীর নাম - সাত্তার মিয়া। তিনি বিশ্বম্ভরপুরের মাইাজের টেক গ্রামের বাসিন্দা।ঘটনার সত্যতা নিশ্চিত করে র‌্যাব- সিলেটের সহকারী পুলিশ সুপার (মিডিয়া) মোহাম্মদ ওবাইন যুগান্তরকে জানান, রোববার সকালে লে. কমান্ডার ফয়সল আহমদের নেতৃত্বে র‌্যাবের একটি চৌকস টিম জেলার বিশ্বম্ভরপুরের মাইাজের টেক গ্রামে গেলে সেখানে সাত্তার মিয়ার বসতবাড়ির পেছনে চাষকৃত বাগান হতে ৪০টি গাঁজার গাছ উদ্ধার করে। একই সঙ্গে গাঁজা চাষে জড়িত থাকায় বাগান মালিক সাত্তারকে আটক করা হয়।তিনি আরও জানান, জব্দকৃত গাঁজা গাছের ওজন প্রায় ৩০ কেজি। উদ্ধারকৃত আলামতসহ গ্রেফতার মাদক ব্যবসায়ী সাত্তারকে বিশম্ভরপুর থানায় সোপর্দ করা হয়েছে। ",20/9/2020,country-news
"করোনায় আক্রান্ত ৩ স্বাস্থ্যকর্মী, বিশ্বম্ভরপুর হাসপাতাল লকডাউন","তিন স্বাস্থ্যকর্মী করোনা আক্রান্ত হওয়ায় সুনামগঞ্জের বিশ্বম্ভরপুর উপজেলা স্বাস্থ্য কমপ্লেক্স (হাসপাতাল) লকডাউন ঘোষণা করা হয়েছে।

আক্রান্তরা হলেন - বিশ্বম্ভরপুর উপজেলা স্বাস্থ্য কমপ্লেক্সের মাঠ পর্যায়ের একজন স্বাস্থ্যকর্মী, একজন স্যানিটারি ইন্সপেক্টর এবং একজন গাড়িচালক।



মঙ্গলবার রাতে বিশ্বম্ভরপুর উপজেলা স্বাস্থ্য ও পরিবার পরিকল্পনা কর্মকর্তা ডা. চৌধুরী জালাল উদ্দিন মুর্শেদ যুগান্তরকে এ তথ্য নিশ্চিত করেছেন।তিনি বলেন, সোমবার রাতে তিন স্বাস্থ্যকর্মীর শরীরে করোনাভাইরাস পজিটিভ শনাক্তের খবর আসে। এরপর মঙ্গলবার সকাল হতে উপজেলা স্বাস্থ্য কমপ্লেক্সে সকলে প্রবেশ ও বর্হি:গমন পরবর্তী নির্দেশ না দেয়া পর্যন্ত অনির্দিষ্টকালের জন্য লকডাইন ঘোষণা করা হয়। 

সুনামগঞ্জের সিভিল সার্জন মো. শামস উদ্দিন জানিয়েছেন,বিশ্বম্ভরপুর স্বাস্থ্য কমপ্লেক্সে কর্তব্যরত সব চিকিৎসক, স্বাস্থ্যকর্মী, ওখানে থাকা সব রোগীসহ সংশ্লিষ্টদের নমুনা সংগ্রহ করে সিলেট এমএজি ওসমানী মেডিকেল কলেজ হাসপাতাল ল্যাবে পাঠানো হবে। ফলাফল হাতে আসলে পরবর্তীতে লকডাউন তুলে নেয়া বা বহাল রাখার বিষয়ে সিদ্ধান্ত নেয়া হবে। ",20/9/2020,country-news
বন্যার শঙ্কায় হাওরের আধা পাকা ধান কাটছেন কৃষক,"আগাম বন্যার শঙ্কায় সুনামগঞ্জের বিশ্বম্ভরপুরের খরচার হাওরে জলাবদ্ধতায় থাকা জমির আধা পাকা বোরো ধান কাটছেন কৃষকরা।



বিশ্বম্ভরপুর উপজেলার খরচার হাওরের উপকারভোগী কৃষকরা জানান, অতি বৃষ্টি ও উজান থেকে নেমে আসা পানি ক্রমশ হাওরে বাড়ছে।এর ফলে খরচার হাওরের নিচু এলাকায় থাকা ফসলী জমির আধা পাকা বোরো ধান আগাম বন্যার পানিতে তলিয়ে যাওয়ার আশঙ্কা রয়েছে।সরেজমিনে গিয়ে দেখা গেছে, বিশ্বম্ভরপুর উপজেলা সদরের বাজারের দক্ষিণ দিকে ফসল রক্ষা বাঁধের পাশে কৃষকরা কোমর পানিতে নেমে জমির আধাপাকা বোরো ধান কাটছেন।তারা জানান, গত দুয়েক দিনের থেমে থেমে নামা অতি বৃষ্টি ও উজানের পানিতে তাদের জমির আধাপাকা ধান ডুবে আছে। যদি লাগাতার বৃষ্টি ও উজানের পানি আসা অব্যাহত থাকে তাহলে আগাম বন্যা দেখা দিতে পারে। সে জন্য আধাপাকা ধান কেটে নিচ্ছে তারা।উপজেলার কৃষ্ণনগর গ্রামের কৃষক নারায়ণ বর্মণ বলেন, প্রতিবছর হাওরের এসব জমি জলাবদ্ধতার কারণে ক্ষতিগ্রস্ত হয়। এবারও ব্যতিক্রম হয়নি। আমার জমির ধান অর্ধেক পেকেছে আগাম বন্যার শঙ্কায় আমি জমির ধান কাটছি।উপজেলার খরচার হাওরের কৃষক মঞ্জু বর্মণ বলেন, জমিতে পানি জমে যাওয়ায় শ্রমিকরা ধান কাটতে চায় না। তাই বেশি দামে শ্রমিক নিয়ে জমির ধান কাটাচ্ছি।পানি উন্নয়ন বোর্ডের কার্যসহকারী মো. আল আমিন যুগান্তরকে বলেন, হাওর থেকে পানি নদীতে বেশি। এখন রাবার ড্যাম নিচু করে দিলে নদী থেকে হাওরে পানি ঢুকবে।বিশ্বম্ভরপুর উপজেলা কৃষি কর্মকর্তা দীপক কুমার দাস যুগান্তরকে বলেন, আগাম বন্যার শঙ্কায় কৃষকরা জমি থেকে আধাপাকা ধান কাটছেন, এজন্য তেমন কোনো ক্ষতি হবে না।বিশ্বম্ভরপুর উপজেলা চেয়ারম্যান মো. সফর উদ্দিন যুগান্তরকে বলেন, অতি বৃষ্টি ও উজান থেকে পানি নেমে আসার কারণে এমন সমস্যা হয়েছে। এ সমস্যা প্রতিবছরই হচ্ছে।চলতি মৌসুমে জেলার বিশ্বম্ভরপুর উপজেলার ১৮২০ হেক্টর বোরো ফসলী জমি আবাদ করা হয়েছে। এসব জমির মধ্যে শনিবার পর্যন্ত প্রায় ১ হাজার ৬২০ হেক্টর জমির বোরো ধান ইতিমধ্যে কাটা হয়ে গেছে।",20/9/2020,country-news
সিলেট-সুনামগঞ্জ সড়ক যেন মরণ ফাঁদ!,"সিলেট-সুনামগঞ্জ সড়কের গোবিন্দগঞ্জ ট্রাফিক পয়েন্ট ছাতক-গোবিন্দগঞ্জ এলাকায় সড়কে আরসিসি ঢালাইয়ের কাজ চলছে। আর এ কাজের ধীরগতির কারণে বৃষ্টির পানি ও কাদায় সড়ক যেন আবাদি জমিনে পরিণত হচ্ছে।



এক বছর ধরেই সিলেট-সুনামগঞ্জ সড়কের গোবিন্দগঞ্জ ট্রাফিক পয়েন্ট ও ছাতক-গোবিন্দগঞ্জ এলাকায় মালবাহী এবং যাত্রীবাহী যানবাহনগুলোর সীমাহীন যানজট লেগেই থাকে।বুধবার সন্ধ্যা থেকে গোবিন্দগঞ্জে ট্রাফিক পয়েন্ট ও ছাতক গোবিন্দগঞ্জ গড়গাঁও পর্যন্ত সড়কের দুই পাশে শত শত যানবাহন আটকা পড়ে চরম দুর্ভোগ পোহাতে হচ্ছে যাত্রী সাধারণের। এই দীর্ঘ যানজটে আটকা পড়ছে রোগী-লাশবাহী অ্যাম্বুলেন্স ও অন্যান্য যানবাহন। সিলেট-সুনামগঞ্জ সড়কে গাড়িগুলো চলে ধীরগতিতে। ঢাকাসহ দেশের অন্যান্য জেলা থেকে সুনামগঞ্জ আসতে এ আঞ্চলিক মহাসড়ক ধরেই যেতে হয়।ওই এলাকার দায়িত্ব পালনকারী টিএসআই নুর আলম জানান, বর্ষাকাল শুরু হলেই সিলেট সুনামগঞ্জ সড়কের ছাতক গোবিন্দগঞ্জ ট্রাফিক পয়েন্ট, ছাতক গোবিন্দগঞ্জ সড়কে জামে মসজিদ পর্যন্ত সড়কটি সীমাহীন ভোগান্তির কারণ হয়ে দাঁড়িয়েছে। পথচারীরা পড়ে যায় তখন চরম বিপাকে। এ সীমাহীন ভোগান্তি বছরের পর বছর চলছে।সরেজমিন দেখা গেছে, সড়কটি ব্যবহারে প্রতিনিয়ত চরম ভোগান্তি পোহাচ্ছেন পথচারীরা। একটু বৃষ্টিতে সড়কটি পরিণত হচ্ছে কর্দমাক্ত চাষের জমিতে। এ অবস্থায় ওই সড়ক দিয়ে গাড়ি তো দূরে থাক, যান চলাচলেরও অনুপযোগী হয়ে পড়েছে। সিলেট-সুনামগঞ্জ সড়কে গোবিন্দগঞ্জ পয়েন্টে ছাতক সড়কে গোবিন্দগঞ্জ এলাকায় প্রধান সড়ক মিনি পুকুরে পরিণত হচ্ছে। গত কয়েক দিনের বৃষ্টিতে হাঁটু পর্যন্ত কাদা জমে যায়। দেখে মনে হয় যেন আবাদি জমি।ক্ষোভ প্রকাশ করে পথচারীরা বলছেন, প্রতিদিন ওই সড়কের কাদায় পড়ে ছাত্র-ছাত্রীসহ অনেককে বাড়ি ফিরে যেতে হয়। পথচারীরা সীমাহীন দুর্ভোগ পোহাচ্ছেন।",20/9/2020,country-news
গরিবের তালিকায় কোটিপতির নাম!,"মহামারী করোনাভাইরাসে সরকারের দেয়া বিশেষ সহায়তা ওএমএসের চালে উপকারভোগীর তথ্য গোপন করে তালিকায় কোটিপতি ব্যবসায়ীকে গরীব বানিয়ে সমালোচনার জন্ম দিয়েছেন ছাতক উপজেলার ছৈলাআফজলাবাদ ইউপির চেয়ারম্যান গয়াস আহমদ।



তার বিরুদ্ধে এ অনিয়ম দুর্নীতির ফলে অনেক অসচ্ছল পরিবারে ওএমএসের চাল পাওয়া নিয়ে দেখা দিয়েছে অনিশ্চয়তা।জাতির সংকটময় মুহূর্তে বিপাকে পড়া মানুষদের তালিকায় এ অনিয়ম অত্যন্ত দুঃখজনক বলে মন্তব্য করছেন সচেতন মহল। এ নিয়ে উপজেলাজুড়ে বইছে সমালোচনার ঝড়।জানা গেছে, তালিকায় ভুল তথ্য দিয়ে ওয়ার্ডের অসহায়-হতদরিদ্রের নামে খাদ্য অধিদফতরে (তার স্বাক্ষরিত) ৩৬০ জনের একটি তালিকা জমা দেয়া হয়।ওই ৩৬০টি কার্ড ইস্যু করেছেন ইউপি চেয়ারম্যান গয়াস আহমদ। তার এই তালিকায় অসহায়-দরিদ্রদের বঞ্চিত করে ওয়ার্ডের বিত্তবান, লাখপতি ও কোটিপতি বন্ধু-বান্ধব ও তার আত্মীয়-স্বজনের নাম দিয়েছেন।এছাড়াও রাধানগর (২৩৮) আবদুল মালিকের স্ত্রী মালা বেগম, (৩২৬) শিবনগর গ্রামের জবান আলীর ছেলে উকিল আলী নামে ভুয়া কার্ড ও (২৫২ -৩৪৩) রাধানগর গ্রামে ওয়াজিদ আলীর স্ত্রী রুপমালা নামে দুটি কার্ড ইস্যু করেছেন। রয়েছেন একই পরিবারের একাধিক সদস্যও!২৫০০ টাকা করে ৫০ লাখ সুবিধা বঞ্চিত মানুষের তালিকা প্রণয়ন করবে সরকার। সেখানে দেখা গেছে, ছৈলা আফজলাবাদ ইউপি চেয়ারম্যান ও সদস্য শেখ নোয়াব আলীর তালিকায় ব্যাপক অনিয়মের অভিযোগ আসে।লাকেশ্ব বাজারে প্রতিষ্ঠিত ব্যবসায়ী মুহিবুর রহমান দুদুকে গরিব বানিয়েছেন।এদিকে ইউপি চেয়ারম্যান গয়াছ আহমদ তার নিজের আত্মীয় স্বজন, শশুড়বাড়ির লোকজনের নাম ও একই পরিবারে একাধিক নাম, কোটিপতি ও লাখপতিদের নামে তালিকা করায় অসহায় হতদরিদ্র মানুষ বাদ পড়েছে।তালিকায় রয়েছে ইউপি চেয়ারম্যানের নিকট আত্মীয় মঈন উদ্দিন, বাবুল মিয়া, ফারুক মিয়া, ভাতিজা নুর মিয়া, শ্যালিকা সেলিনা বেগম ও নিকটাত্মীয় আমিরুন নেছার নাম।এ ব্যাপারে গয়াস আহমদ তার বিরুদ্ধে আনীত অভিযোগ অস্বীকার করে বলেন, তার বিরুদ্ধে একটি মহল অপপ্রচারে লিপ্ত রয়েছে।এ ব্যাপারে উপজেলার নির্বাহী অফিসার মোহাম্মদ গোলাম কবির জানান, অসহায়-হতদরিদ্রের বঞ্চিত করে তালিকায় বিত্তবানদের নাম ও স্বজনপ্রীতির অভিযোগ পেয়েছি ইউপি চেয়ারম্যান গয়াস আহমদের বিরুদ্ধে। এ ব্যাপারে তদন্তপূর্বক ব্যবস্থা নেয়া হবে।",20/9/2020,country-news
রিকশাচালক থেকে কোটিপতি ছাতকের এখলাছ খান,"সুনামগঞ্জের ছাতকে এখলাছ খান নামে এক রিকশাচালক এখন শতকোটি টাকার মালিক হয়েছেন। ঢাকার রিজেন্ট হাসপাতালের মালিক সাহেদের ব্যবসায়িক পার্টনার তিনি।

পৌর শহরের বৌলাগ্রামের বাসিন্দা এখলাছ কিছুদিন আগেও রিকশা চালিয়েছেন। মুক্তিরগাঁওয়ের ফখর উদ্দিনের গ্যারেজের রিকশাও তিনি চালিয়েছেন।

সুনামগঞ্জ, নারায়ণগঞ্জ, কিশোরগঞ্জ ও আশুলিয়ায় তার বিঘা বিঘা জমি রয়েছে। ছাতক শহরের মণ্ডলীভোগ এলাকায় আলিশান বহুতল ভবন। চলাফেরায় দামি গাড়ি, ঢাকা-চিটাগং যাতায়াত চলে বিমানে। হাজার টন চুনা পাথর আমদানিসহ তার রয়েছে ভূমি ব্যবসার ভূমিখেকো সিন্ডিকেট চক্র। এখলাছ খানের বালু-পাথরের ব্যবসাও রয়েছে।



২০০৩ সালের আগে ছাতকে রিকশা চালিয়েছেন। হঠাৎ রিকশা ছেড়ে বিভিন্ন ব্যবসায় টাকা লগ্নি করতে থাকেন। এই এখলাস খানের অপতৎপরতায় অনেক মূলধারার ব্যবসায়ী পুঁজি হারিয়ে ছিটকে পড়েছেন। লোক দেখানো বেশ কিছু ব্যবসা শুরু করে এ সময় তিনি শহরে প্রতিদিন লক্ষ লক্ষ টাকার মুনাফা হচ্ছে বলে গল্পগুজব শোনাতেন। বর্তমানে আলোচিত প্রতারক করোনা টেস্ট কেলেংকারী সাহেদ মালামাল নিয়ে দুই কোটি টাকা ফেরত দেননি বলে অভিযোগ করেন এখলাস খান। ব্যবসায়ী সম্রাট চৌধুরীসহ কয়েকজন ব্যবসায়ী বলেন, এই ক’দিন আগেও এখলাছ খান রিকশা চালিয়েছেন। রাতারাতি কীভাবে কোটি কোটি টাকার মালিক তিনি হয়েছেন, তা আইনশৃঙ্খলা রক্ষাকারী বাহিনী তদন্ত করে বের করুক-দাবি জানান ছাতকবাসী।

এখলাছ খানের শ্বশুরবাড়িতে প্রচুর জায়গা-জমি ও ব্যাংক ব্যালেন্স রয়েছে, যা অবাক করার মতো। দেশ তোলপাড় করা ধূর্ত প্রতারক সাহেদ ওরফে শাহেদ করিম ও তার সঙ্গী মাসুদ পারভেজ ছাতকে আলোচিত এখলাছ খানের কাছ থেকে প্রতারণা করে দুই কোটি টাকা হাতিয়ে নেন। পাওনা টাকা চাইতে ঢাকায় গেলে এখলাস খানের মাথায় পিস্তল ঠেকিয়ে ভয় দেখান সাহেদ এমন সংবাদ পত্রিকায় প্রকাশিত হয়। রোববার এ ব্যাপারে মামলা করার জন্য ছাতক থানায় যোগাযোগ করেন এখলাছ খান। ছাতক থানা পুলিশ জানিয়েছে, ব্যবসায়ী এখলাছের লিখিত অভিযোগে ভুল থাকায় সংশোধন করে আনতে বলা হয়েছে।এখলাছ খান তার বিরুদ্ধে আনীত অভিযোগ অস্বীকার করে বলেন, একটি চক্র আমার বিরুদ্ধে অপপ্রচারে লিপ্ত রয়েছে। আমি একজন ব্যবসায়ী হিসেবে ছাতক বাজারে পরিচিত। এ বিষয়ে আমি বুধবার সিলেটে সংবাদ সম্মেলন করে প্রতিবাদ জানিয়েছি। ",20/9/2020,country-news
রিকশাচালক থেকে শতকোটি টাকার মালিক এখলাছ খান!,"সুনামগঞ্জের ছাতকে এখলাছ খান নামে এক রিকশাচালক এখন শতকোটি টাকার মালিক হয়েছেন। ঢাকার রিজেন্ট হাসপাতালের মালিক শাহেদের ব্যবসায়িক পার্টনার তিনি। পৌর শহরের বৌলাগ্রামের বাসিন্দা এখলাছ কিছুদিন আগেও রিকশা চালিয়েছেন। মুক্তিরগাঁওয়ের ফখর উদ্দিনের গ্যারেজের রিকশাও তিনি চালিয়েছেন।



সুনামগঞ্জ, নারায়ণগঞ্জ, কিশোরগঞ্জ ও আশুলিয়ায় তার বিঘা বিঘা জমি রয়েছে। ছাতক শহরের মণ্ডলীভোগ এলাকায় আলিশান বহুতল ভবন। চলাফেরায় দামি গাড়ি, ঢাকা-চিটাগং যাতায়াত চলে বিমানে। হাজার টন চুনা পাথর আমদানিসহ তার রয়েছে ভূমি ব্যবসার ভূমিখেকো সিন্ডিকেট চক্র। এখলাছ খানের বালু-পাথরের ব্যবসাও রয়েছে।২০০৩ সালের আগে ছাতকে রিকশা চালিয়েছেন। হঠাৎ রিকশা ছেড়ে বিভিন্ন ব্যবসায় টাকা লগ্নি করতে থাকেন। এই এখলাস খানের অপতৎপরতায় অনেক মূলধারার ব্যবসায়ী পুঁজি হারিয়ে ছিটকে পড়েছেন। লোক দেখানো বেশ কিছু ব্যবসা শুরু করে এ সময় তিনি শহরে প্রতিদিন লক্ষ লক্ষ টাকার মুনাফা হচ্ছে বলে গল্পগুজব শোনাতেন। বর্তমানে আলোচিত প্রতারক করোনা টেস্ট কেলেংকারি সাহেদ মালামাল নিয়ে দুই কোটি টাকা ফেরত দেননি বলে অভিযোগ করেন এখলাস খান।ব্যবসায়ী সম্রাট চৌধুরীসহ কয়েকজন ব্যবসায়ী বলেন, এই ক’দিন আগেও এখলাছ খান রিকশা চালিয়েছেন। রাতারাতি কীভাবে কোটি কোটি টাকার মালিক তিনি হয়েছেন, তা আইনশৃঙ্খলা রক্ষাকারী বাহিনী তদন্ত করে বের করুক- দাবি জানান ছাতকবাসী।এখলাছ খানের শ্বশুরবাড়িতে প্রচুর জায়গা-জমি ও ব্যাংক ব্যালেন্স রয়েছে, যা অবাক করার মতো। দেশ তোলপাড় করা ধূর্ত প্রতারক সাহেদ ওরফে শাহেদ করিম ও তার সঙ্গী মাসুদ পারভেজ ছাতকে আলোচিত এখলাছ খানের কাছ থেকে প্রতারণা করে দুই কোটি টাকা হাতিয়ে নেন। পাওনা টাকা চাইতে ঢাকায় গেলে এখলাস খানের মাথায় পিস্তল ঠেকিয়ে ভয় দেখান সাহেদ এমন সংবাদ পত্রিকায় প্রকাশিত হয়। রোববার এ ব্যাপারে মামলা করার জন্য ছাতক থানায় যোগাযোগ করেন এখলাছ খান। ছাতক থানা পুলিশ জানিয়েছে, ব্যবসায়ী এখলাছের লিখিত অভিযোগে ভুল থাকায় সংশোধন করে আনতে বলা হয়েছে।এখলাছ খান তার বিরুদ্ধে আনীত অভিযোগ অস্বীকার করে বলেন, একটি চক্র আমার বিরুদ্ধে অপপ্রচারে লিপ্ত রয়েছে। আমি একজন ব্যবসায়ী হিসেবে ছাতক বাজারে পরিচিত। এ বিষয়ে আমি বুধবার সিলেটে সংবাদ সম্মেলন করে প্রতিবাদ জানিয়েছি।",20/9/2020,country-news
ছাতকে হামলা-গোলাগুলির অভিযোগে সাবেক মেয়রের বিরুদ্ধে মামলা,"প্রতিপক্ষের বাড়িতে হামলা চালিয়ে ভাঙচুর, গুলি করার অভিযোগে ছাতক পৌরসভার সাবেক মেয়র আবদুল ওয়াহিদ মজনুর বিরুদ্ধে ছাতক থানায় আরও একটি মামলা হয়েছে।



মঙ্গলবার ছাতক ২৭ জনকে আসামি করে ছাতক থানায় এই মামলাটি দায়ের করেছেন পৌর শহরের তাতিকোণা এলাকার মৃত আছদ্দর আলীর ছেলে মো. আঞ্জব আলী।গত ১০ জুন সকাল ৮টায় ঘটনাটি সংঘটিত হওয়ার ১ মাস ১১ দিন পর বাদীর লিখিত অভিযোগ এফআইআরভুক্ত করে পুলিশ।মামলার আসামিরা হলেন সাবেক মেয়র আব্দুল ওয়াহিদ মজনু, তার দুই ছেলে মাহফুজুর রহমান বাবুল, মোস্তাফিজুর রহমান লাভলু, নিজাম উদ্দিন প্রমুখ।এজাহার সূত্রে জানা যায়, ১০ জুন সকাল ৮টার দিকে পূর্ব শত্রুতার জেরে সাবেক মেয়র আবদুল ওয়াহিদ মজনুর নেতৃত্বে আগ্নেয়াস্ত্র ও দেশীয় অস্ত্রে সজ্জিত হয়ে তাতিকোণা গ্রামের আঞ্জব আলীর বাড়িতে হামলা চালানো হয়। তাদের হামলায় আঞ্জব আলী পক্ষের ২৫ জন আহত হন। সাবেক মেয়র মজনু ও তার ছেলে লাভলুর গুলিতে জৈন উদ্দিন ও আলিম উদ্দিন নামের দুই যুবক গুরুতর আহত হন। অনেকেই কুপিয়ে আহত করা হয়। বাড়ির মালামাল লুটপাট ও ভাঙচুরের অভিযোগ আনা হয়েছে এজাহারে।ছাতক থানার পরিদর্শক মোহাম্মদ মঈন উদ্দিন জানান, ছাতক শহরের তাতিকোণা গ্রামে প্রতিপক্ষের বাড়িতে হামলার অভিযোগে একটি মামলা দায়ের হয়েছে। মামলাটি রেকর্ড করা হয়েছে। তদন্তপূর্বক আসামিদের বিরুদ্ধে আইনানুগ ব্যবস্থা গ্রহণ করা হবে।উল্লেখ্য, এক সপ্তাহ পূর্বে তাতিকোণা গ্রামে সাবেক মেয়র মজনু পক্ষের ১২ জন মিলে এক ড্রাইভারকে কুপিয়ে গুরুতর জখম করেন।",20/9/2020,country-news
ছাতকে বন্যায় ২ লক্ষাধিক মানুষ পানিবন্দি,"সুনামগঞ্জের ছাতকে বন্যা পরিস্থিতির চরম অবনতি ঘটেছে। মঙ্গলবার পর্যন্ত ভারি বর্ষণ ও পাহাড়ি ঢল অব্যাহত থাকায় নতুন-নতুন এলাকা প্লাবিত হওয়ার খবর পাওয়া গেছে।



বন্যায় তলিয়ে গেছে এখানের বহু রাস্তাঘাট, প্লাবিত হয়েছে ঘরবাড়ি, শিক্ষাপ্রতিষ্ঠান ও মৎস্য খামার। গোবিন্দগঞ্জ-ছাতক সড়কের বিভিন্ন অংশ বন্যার পানিতে তলিয়ে গেছে। প্রবল বর্ষণ ও পাহাড়ি ঢলের কারণে এখানে সুরমা, চেলা ও পিয়াইন নদীতে পানিবৃদ্ধি অব্যাহত রয়েছে। ফলে পানিবন্দি হয়ে পড়েছে প্রায় দুই লক্ষাধিক মানুষ। গত ২৪ ঘণ্টায় এখানে ১৮০ মি.মি. বৃষ্টিপাত রেকর্ড করা হয়েছে। পানি উন্নয়ন বোর্ডের তথ্যানুযায়ী সুরমা নদীর পানি ছাতকপয়েন্টে বিপদসীমার ১০.৬৬ সেমি উপর দিয়ে প্রবাহিত হচ্ছে। ২ দিনের ভারি বর্ষণ ও পাহাড়ি ঢলে পানি বৃদ্ধির ফলে পৌরসভাসহ উপজেলার ১৩টি ইউনিয়নের বিভিন্ন গ্রাম ও হাটবাজার বন্যা প্লাবিত হয়ে পড়েছে। গ্রামীণ সড়ক বন্যা প্লাবিত হওয়ায় ১৮টি সড়ক ও উপজেলা সদরের যান চলাচল বন্ধ হয়ে গেছে। বন্যার পানিতে তলিয়ে গেছে ছাতক-সিলেট সড়ক পানিতে তলিয়ে গেছে। গোবিন্দগঞ্জ-ছাতক সড়ক পথে ঝুঁকি নিয়ে কিছু কিছু যান চলাচল করলেও গত মঙ্গলবার দুপুর থেকে ছাতকের সঙ্গে জেলা সদরসহ দেশের সব অঞ্চলের সড়ক যোগাযোগ বিচ্ছিন্ন হয়ে পড়েছে। স্থানীয়রা জানান, অবিরাম বর্ষণ ও পাহাড়ি ঢলে উপজেলার সীমান্তবর্তী ইসলামপুর ও নোয়ারাই ইউনিয়নের অধিকাংশ গ্রামের মানুষ পানিবন্দি অবস্থায় খেয়ে না খেয়ে সীমাহিন দূর্ভোগের মধ্যে দিন-রাত অতিবাহিত করছেন। ছাতক শহর, ছাতক সদর, কালারুকা, চরমহল্লা, জাউয়াবাজার, দোলারবাজার, ভাতগাঁও, উত্তর খুরমা, দক্ষিণ খুরমা, সিংচাপইড়, গোবিন্দগঞ্জ-সৈদেরগাঁও, ছৈলা-আফজলাবাদ ইউনিয়নের বিভিন্ন গ্রামের মানুষ পানিবন্দি অবস্থায় রয়েছেন। ছাতক-দোয়ারা, ছাতক-সুনামগঞ্জ, ছাতক-জাউয়া সড়কের বিভিন্ন অংশ বন্যার পানিতে তলিয়ে যাওয়ায় সরাসরি সড়ক যোগাযোগ অনেকটা বিচ্ছিন্ন হয়ে পড়েছে। গ্রামীণ সড়ক ইসলামপুর ইউনিয়নের ছনবাড়ি-রতনপুর সড়ক, ছনবাড়ি-গাংপাড়-নোয়াকোট সড়ক,কালারুকা ইউনিয়নরে মুক্তিরগাঁও সড়ক, বঙ্গবন্ধু সড়ক, আমেরতল-ধারণ সড়ক,বুড়াইর গাও-আলমপুর.-দাহারগাও-আলমপুর, তাজপুর-নুরুল্লাহপুর, গোবিন্দনগর-দশঘর, পালপুর-সিংচাপইড় সড়ক, বোকারভাঙ্গা-মানিকগঞ্জ সড়কসহ উপজেলার বিভিন্ন সড়কের একাধিক অংশ বন্যার পানিতে তলিয়ে গেছে। একাধিক স্টোন ক্রাসার মিল, পোল্ট্রি ফার্ম ও মৎস্য খামারে বন্যার পানি ঢুকে ব্যাপক ক্ষয়ক্ষতি হয়। শাক-সবজির বাগানেও পানি ঢুকে ব্যাপক ক্ষতি সাধিত হয়েছে বলে স্থানীয়রা জানান। এছাড়া ইসলামপুর ইউনিয়নের রতনপুর, নিজগাঁও, গাংপাড়, নোয়াকোট, বৈশাকান্দি, বাহাদুরপুর, ছৈদাবাদ, রহমতপুর, দারোগাখালীসহ অন্যান্য গ্রাম, পৌরসভার হাসপাতাল রোড, শাহজালাল আবাসিক এলাকা, শ্যামপাড়া, মোগলপাড়া তাতিকোনা বৌলা, লেবারপাড়া নোয়ারাই ইউনিয়নের বারকাহন, বাতিরকান্দি, চরভাড়া,কাড়–লগাঁও, লক্ষীভাউর, চানপুর, মানিকপুর, গোদাবাড়ী, কচুদাইড়, রংপুর, ছাতক সদর ইউনিয়নের বড়বাড়ী, আন্ধারীগাঁও, মাছুখালী, তিররাই, মুক্তিরগাঁও, উত্তর খুরমা ইউনিয়নের আলমপুর, দাহারগাও, ঘিলাছড়া, মৈশাপুর, তকিরাই, তেরাপুর মোহনপুর, আমেরতল, ঘাটপার, গদালমহল, রুক্কা, ছোটবিহাই, এলঙ্গি, রসুলপুর, শৌলা, চরমহল্লা ইউনিয়নের ভল্লবপুর, চুনারুচর, চরচৌলাই, হাসারুচর, প্রথমাচর, সিদ্ধারচর, চরভাড়ুকা দক্ষিণ খুরমা ইউনিয়নের দড়ারপাড়, ভুইগাও, হরিশরণ, হাতধনালী, রাউতপুর, ধনপুর, চৌকা, রামচন্দ্রপুর, হলদিউরা কালারুকা ইউনিয়নের নুরুল্লাহপুর, উজিরপুর, রামপুর, মালিপুর, দিঘলবন, সিকন্দরপুর, আরতানপুর, রংপুর, মুক্তিরগাঁও, ভাতগাঁও ইউনিয়নের জালিয়া, ঘাঘলাজুর, হায়দরপুর, বাদে ঝিগলী, সিংচাপইড় ইউনিয়নের পুরান সিংচাপইড়, আসলমপুর,গহরপুর, মহদী, সৈদরগাঁও, সিরাজগঞ্জ বাজার, সরিষাপাড়া, হবিপুর, মামদপুরসহবিভিন্ন এলাকার দুই লক্ষাধিক মানুষ পানিবন্দি অবস্থায় রয়েছে। ছাতকে টানা বর্ষণে নদ-নদী, খাল-বিল ও হাওরে হুর হুর করে পানি বৃদ্ধি অব্যাহত থাকায় ফের বড় ধরনের বন্যার আশঙ্কা দেখা দিয়েছে। এতে একদিকে যেমন স্থানীয় কৃষকরা আমন ধান ও বীজতলা তৈরি নিয়ে চরম দুশ্চিন্তাায় দিনাতিপাত করছেন। এ ব্যাপারে উপজেলা নির্বাহী অফিসার মো. গোলাম কবির জানান, ইতোমধ্যে বন্যা দূর্গতদের আশ্রয়ের কয়েকটি বিদ্যালয় প্রস্তুত করে রাখা হয়েছে। বন্যা পরিস্থিতি মোকাবেলায় সব ধরনের প্রস্তুতি গ্রহণ করা হয়েছে",20/9/2020,country-news
ছাতকে রেলওয়ের নিরাপত্তাকর্মী খুন,"সুনামগঞ্জের ছাতকে রেলওয়ের গুদামে ফখরুল আলম (৫০) নামের এক নিরাপত্তাকর্মীকে খুন করে একটি দুর্নীতিবাজ চক্র মালামাল লুট করেছে বলে অভিযোগ উঠেছে।



মঙ্গলবার বিকালে পুলিশ তার লাশ উদ্ধার করে সুনামগঞ্জ হাসপাতালে মর্গে পাঠিয়েছে। ফখরুল আলম ভোলা জেলার তজমুদ্দিন থানার শিবপুর গ্রামের মৃত আব্দুল খালিক পটোয়ারীর ছেলে। স্থানীয়রা জানায়, প্রতিদিনের মতো সোমবার রাতেও ছাতক রেলওয়ের গুদামে নিরাপত্তার দায়িত্বে ছিলেন ফখরুল আলম। মঙ্গলবার রাতে কে বা কারা তাকে কুপিয়ে হত্যা করে গুদামের মালামাল লুট করে লাশ ফেলে যায়। এ খবর পেয়ে ছাতক থানার পুলিশ তার লাশ উদ্ধার করেছে। ছাতক থানার ওসি মোস্তফা কামাল জানান, ঘটনাস্থল থেকে আলামত সংগ্রহ করা হয়েছে। ময়নাতদন্তের জন্য লাশ সুনামগঞ্জে মর্গে পাঠানো হয়েছে।",20/9/2020,country-news
ছাতকে বন্যায় লাখো মানুষ পানিবন্দি,"সুনামগঞ্জ জেলার ছাতকে গত তিনদিনের টানা বর্ষণ ও পাহাড়ি ঢলে বন্যা দেখা দিয়েছে। উপজেলার ৩টি নদী, খাল-বিল ও হাওরগুলোতে পানি বৃদ্ধির ফলে ১৩টি ইউনিয়নের প্রায় লাখো মানুষ পানিবন্দি হয়ে পড়েছেন।



পানি উন্নয়ন বোর্ডের বরাত দিয়ে সুনামগঞ্জ জেলা প্রশাসক মোহাম্মদ আব্দুল আহাদ জানান, জেলায় ২৯৩ মিলিমিটার বৃষ্টিপাত হয়েছে এবং সুরমা নদীর পানি বিপদ সীমার ৩ সেন্টিমিটার ওপর দিয়ে প্রবাহিত হচ্ছে। পানি বৃদ্ধি অব্যাহত থাকলে ছাতক-সিলেটের মধ্যে সড়ক যোগাযোগ বন্ধ হওয়ার আশঙ্কা রয়েছে। আকস্মিক বন্যায় রোপা আমন ও বীজতলা ব্যাপক ক্ষতিগ্রস্ত হয়েছে। আমনের বীজতলা হরিয়ে এখন কৃষকরা দিশেহারা। অব্যাহত পানি বৃদ্ধির কারণে প্রতিদিনই নতুন-নতুন এলাকা প্লাবিত হওয়ার খবর পাওয়া গেছে। ইতোমধ্যে উপজেলার সদরের সঙ্গে গ্রামাঞ্চলের সড়ক যোগাযোগ অনেক স্থানে বিচ্ছিন্ন হয়ে পড়েছে। বিভিন্ন গ্রামীণ কাচা রাস্তা-ঘাট, হাট-বাজার ও শিক্ষা প্রতিষ্ঠানে পানি উঠার খবর পাওয়া গেছে। মানুষের স্বাভাবিক জীবন যাত্রায় দেখা দিয়েছে চরম বিপর্যয়। ফলে হাট-বাজার ও ব্যবসা-বাণিজ্যে পড়েছে নেতিবাচক প্রভাব। তাছাড়া হাওর-বিলসহ সর্বত্র ঢলের পানিতে তলিয়ে যাওয়ায় গো-খাদ্যের অভাবে গবাধি পশু নিয়ে চরম বিপাকে পড়েছেন বানবাসি লোকজন। গোবিন্দগঞ্জ- ছাতক সড়কের কয়েকটি স্থানে পানির নিচে তলিয়ে গেছে। সড়কের কোথায় কিছু পানি উঠার খবর পাওয়া গেছে।উপজেলার ইসলামপুর, ছাতক সদর, নোয়ারাই, কালারুকা, চরমহল্লা, জাউয়াবাজার, ভাতগাঁও, দক্ষিণ খুরমা, উত্তর খুরমা, গোবিন্দগঞ্জ-সৈদরগাঁও, ছৈলা-আফজলাবাদ, সিংচাপইড় ও দোলারবাজার ইউনিয়নের একাধিক স্থানীয় লোকজনের সঙ্গে কথা বলে জানা যায়, গত ৩দিনের টানা বর্ষণে ইতিমধ্যেই উপজেলার প্রায় অধিকাংশ গ্রামের মানুষ পানিবন্দি হয়ে পড়েছে। উপজেলার ইসলামপুর ইউনিয়ন সব চেয়ে বেশি ক্ষতি হয়েছে। এ ইউনিয়নের প্রায় ৮০ ভাগ লোকজন এখন পানিবন্ধি রয়েছে। অব্যাহত বৃষ্টি ও পাহাড়ি ঢলে সুরমা, চেলা ও পিয়াইন নদীর পানি বৃদ্ধি অব্যাহত রয়েছে।উপজেলা কৃষি কর্মকতা তৌহিদুল হোসেন খাঁন জানান, উপজেলার চলতি বছরে ৫০ হেক্টর জমিতে আমন, আউল ৮০ হেক্টর, ২০ হেক্টর চারা রোপন করা হয়। এর মধ্যে পাহাড়ি ঢলে বেশির ভাগ জমির চারা পানিতে ডুবে আছে। উপজেলা নির্বাহী কর্মকর্তা মোহাম্মদ গোলাম কবির বলেন, বন্যা পরিস্থিতি মোকাবেলায় জেলা প্রশাসনের নির্দেশে উপজেলা বন্যা দুর্গতদের সঙ্গে সার্বক্ষনিক যোগাযোগের জন্য কন্ট্রোল রোম খোলা হয়েছে। স্থানীয় সকল ইউপি চেয়ারম্যানদের বন্যার পানিতে ক্ষতিগ্রস্তদের তালিকা তৈরি করতে বলা হয়েছে। ",20/9/2020,country-news
ছাতকে করোনা উপসর্গ নিয়ে এক শিক্ষকের মৃত্যু,"সুনামগঞ্জের ছাতকে করোনা উপসর্গ নিয়ে শুক্রবার ইমদাদুল ইসলাম (দরাজ মাস্টার) নামে এক শিক্ষকের মৃত্যু হয়েছে। শুক্রবার সকালে চিকিৎসাধীন অবস্থায় তিনি মৃত্যুবরণ করেন।



দুই দিন আগে করোনা উপসর্গ নিয়ে সিলেট নগরীর একটি বেসরকারি হাসপাতালে ভর্তি হন।ইমদাদুল ইসলাম (দরাজ মাস্টার) উপজেলার ভাতগাও ইউনিয়নের হায়দরপুর গ্রামের বাসিন্দা। তিনি মণ্ডলপুর সরকারি প্রাথমিক বিদ্যালয় ও হায়দরপুর সরকারি প্রাথমিক বিদ্যালয়ের সাবেক শিক্ষক ছিলেন।ছাতক উপজেলা নির্বাহী অফিসার গোলাম কবিরের নির্দেশে থানা পুলিশ, ইউনিয়ন স্বেচ্ছাসেবক টিম ও মরহুমের স্বজনরা লাশ দাফন করেছেন।ছাতক উপজেলা স্বাস্থ্য ও পরিবার পরিকল্পনা কর্মকর্তা ডা.রাজীব চক্রবর্তী জানান, করোনা উপসর্গ নিয়ে তিনি হাসপাতালের করোনা ইউনিটে চিকিৎসাধীন ছিলেন। নমুনা টেস্টের রেজাল্ট পাওয়ার পূর্বেই তার মৃত্যু ঘটেছে।উল্লেখ্য, সুনামগঞ্জের ছাতকে করোনাভাইরাসে আক্রান্ত হয়ে এর আগে মুক্তিযোদ্ধা পিয়ারা মিয়া, ব্যবসায়ী হাজী হিরা মিয়া, আওয়ামী লীগ নেতা আবদুল হক মৃত্যুবরণ করেছেন।",20/9/2020,country-news
ছাতকে করোনা উপসর্গে প্রবাসী নারীর মৃত্যু,"সুনামগঞ্জের ছাতকে করোনা ভাইরাসে আক্রান্ত রোগীর উপসর্গ নিয়ে জনোওয়ারা বেগম (৫৫) নামের এক যুক্তরাজ্য প্রবাসী নারীর মৃত্যু হয়েছে।



মঙ্গলবার সন্ধ্যায় উপজেলার জাউয়াবাজার এলাকায় এ ঘটনা ঘটে। জনোওয়ারা বেগম বিশ্বনাথ উপজেলার লামাকাজী গ্রামের মৃত রশীদ আলীর স্ত্রী। স্থানীয়রা জানায়, প্রায় দুই মাস ধরে ছাতকে জাউয়া গ্রামে ভাইয়ের বাড়িতে বাস করে আসছেন। গত এক সপ্তাহ ধরে জ্বর, সর্দি, কাশিসহ করোনার উপসর্গ দেখা দেয়। কৈতক ২০ শয্যা হাসপাতালের আবাসিক মেডিকেল অফিসার ডা. মোজহারুল ইসলাম জানান, মৃতের শরীরে করোনার উপসর্গ ছিল। কিন্তু নমুনা পরীক্ষার পর জানা যাবে করোনাভাইরাস ছিল কি না?
",20/9/2020,country-news
ভুয়া ইমাম সেজে প্রধানমন্ত্রীর অনুদানের চেক হাতিয়ে নেয়ার চেষ্টা   ,"ছাতকে ভুয়া ইমাম সেজে প্রধানমন্ত্রীর দেয়া ৫ হাজার টাকার অনুদানের চেক হাতিয়ে নেয়ার চেষ্টা করে অবশেষে ব্যর্থ হয়েছেন এক বহুরূপী প্রতারক।



জানা গেছে, বুধবার ইমাম-মোয়াজ্জিনদের মাঝে প্রধানমন্ত্রীর অনুদানের চেক বিতরণকালে সংশ্লিষ্ট কর্তৃপক্ষের কাছে এ বিষয়টি ধরা পড়ে। পরে তালিকাভুক্ত নামের পাশে দেয়া মোবাইল নাম্বারে ফোন করা হলে বিপরীত প্রান্ত থেকে প্রতারক সাদিকুর রহমান নিজেকে মানসীনগর মসজিদের ইমাম বলে দাবি করে। প্রতারক সাদিকুর ছাতক সদর ইউনিয়নের মানসীনগর গ্রামের গোলাম আম্বিয়ার পুত্র। এ ঘটনায় সাদিকুর রহমানের বিরুদ্ধে মানসীনগর গ্রামের হাজী মতিউর রহমানসহ ৭ জন স্বাক্ষরিত একটি লিখিত অভিযোগ উপজেলা নির্বাহী কর্মকর্তা বরাবরে দায়ের করেন। 
",20/9/2020,country-news
সুনামগঞ্জে করোনায় মুক্তিযোদ্ধার মৃত্যু,"সুনামগঞ্জের ছাতকে করোনাভাইরাস পজিটিভ শনাক্তের তিন ঘণ্টার ব্যবধানে পিয়ারা মিয়া (৭২) নামের এক মুক্তিযোদ্ধার মৃত্যু হয়েছে। তিনি পৌর শহরের বাগবাড়ি এলাকার বাসিন্দা।



বৃহস্পতিবার দিবাগত রাতে সিলেট নর্থ ইস্ট মেডিকেল কলেজ হাসপাতালে মারা যান। এর প্রায় তিন ঘণ্টা আগে তার দেহের মধ্যে করোনাভাইরাস পজিটিভ শনাক্ত হয়।এ ঘটনার সত্যতা নিশ্চিত করেন ছাতক উপজেলা নির্বাহী কর্মকর্তা মো. গোলাম কবির। স্বাস্থ্য কমপ্লেক্স সূত্রে জানা যায়, এ উপজেলায় এখন পর্যন্ত দুই চিকিৎসকসহ মোট ৫২ জনের দেহে করোনাভাইরাস পজিটিভ শনাক্ত হয়েছে। এদের মধ্যে ২ জন মারা গেছেন ও ৫ জন সুস্থ হয়ে বাড়ি ফিরেছেন বলে ডাক্তার রাজিব চত্রুবর্তী দাবি করেন।
",20/9/2020,country-news
১০ বছরের শিশু রাসেলের করোনা জয়,"সুনামগঞ্জের ছাতকে করোনাভাইরাস জয় করেছে ১০ বছরের শিশু রাসেল। ছাতক সরকারি কলেজের একটি কক্ষে আইসোলেশনে থেকে চিকিৎসায় শিশু রাসেল এখন ধীরে ধীরে সুস্থ হয়ে উঠেছে।



বুধবার তার রিপোর্ট নেগেটিভ এসেছে বলে তাদের পরিবারকে জানিয়েছেন চিকিৎসক। ২৬ দিন পর বুধবার বিকালে বাবা-মায়ের সঙ্গে শিশু রাসেল কোলাকুলি করেছে। সে সুস্থ হয়ে উঠায় শুকরিয়া আদায় করেছে শিশুর পরিবার।সুস্থ হওয়া শিশু রাসেল পৌর শহরের বাঘবাড়ি গ্রামের আলহাত মিয়ার পুত্র।জানা গেছে, গত ৯ মে ঢাকা বনানী থেকে রাতে একটি প্রাইভেট কার রিজার্ভ করে ৮ সদস্যের পরিবার গত ১০ মে সকালে ছাতকে আসে। প্রশাসনের নির্দেশে ৮ সদস্যের পরিবারকে ছাতক সরকারি কলেজের আইসোলেশনে রেখে নমুনা সংগ্রহ করে সিলেট পাঠায় উপজেলা স্বাস্থ্য বিভাগ। পরীক্ষার রিপোর্টে শুধু শিশু রাসেলের করোনা পজিটিভ রিপোর্ট আসে।উপজেলা স্বাস্থ্য কমপ্লেক্সের মেডিকেল অফিসার (রোগ নিয়ন্ত্রণ) ডাক্তার রাজিব চক্রবর্তী ওই শিশুর ছাড়পত্র দেয়ার বিষয়টি নিশ্চিত করেছেন।উল্লেখ্য, ছাতকে মোট ৩৯ জন করোনাভাইরাসে আক্রান্ত হয়েছেন। এর মধ্যে একজন মৃত্যুবরণ করেছেন।",20/9/2020,country-news
সুনামগঞ্জে করোনায় আ’লীগ নেতার মৃত্যু,"সুনামগঞ্জের ছাতক উপজেলায় করোনাভাইরাসে আক্রান্ত হয়ে আবদুল হক (৬০) নামের এক আওয়ামী লীগ নেতার মৃত্যু হয়েছে।



সোমবার দুপুরে সিলেটের শহীদ শামসুদ্দিন আহমদ হাসপাতালে আইসোলেশনে থাকা অবস্থায় তিনি মৃত্যুবরণ করেন।আবদুল হক উপজেলার জাউয়াবাজার ইউনিয়নের রাউলী গ্রামের চমক আলীর পুত্র। তিনি ইউনিয়ন আওয়ামী লীগের সাধারণ সম্পাদক ছিলেন।২৮ মে তার ও এক পুত্রের করোনা পজিটিভ শনাক্ত হয়। পরে তাদের সিলেটের শহীদ সামছুদ্দিন হাসপাতালের আইসোলেশন ইউনিটে ভর্তি করা হয়।ছাতক উপজেলা স্বাস্থ্য ও পরিবার পরিকল্পনা কর্মকর্তা ডা. রাজীব চক্রবর্তী বলেন, করোনায় আক্রান্ত আবদু্ল হকের মৃত্যুর বিষয়টি সিলেট শহীদ শামসুদ্দিন আহমদ হাসপাতাল থেকে দুপুরে আমাদের জানানো হয়েছে।সুনামগঞ্জের সিভিল সার্জন ডা. শামস উদ্দিন বলেন, সুনামগঞ্জে করোনায় আক্রান্ত হয়ে প্রথম একজনের মৃত্যু হয়েছে। মারা যাওয়া ব্যক্তির শরীরে অন্যান্য জটিল রোগও ছিল। তার লাশ বিধি মেনেই দাফন করা হবে।উল্লেখ্য, গত মাসের ১২ এপ্রিল সুনামগঞ্জের দোয়ারা উপজেলার মান্নারগাঁও ইউনিয়নে এক সৌদি প্রবাসীর স্ত্রী সর্বপ্রথম করোনাভাইরাসে আক্রান্ত হন। সোমবার পর্যন্ত জেলায় করোনাভাইরাসে আক্রান্ত হয়েছেন ১৬৫ জন এবং করোনায় আক্রান্ত হয়ে সুস্থ হয়েছেন ৬১ জন এবং মৃত্যুবরণ করেছেন ১ জন।",20/9/2020,country-news
গরু ধান খাওয়া নিয়ে সংঘর্ষে ছাতকে যুবক নিহত,"সুনামগঞ্জের ছাতক উপজেলায় গরু ধান খাওয়া কেন্দ্র করে দুপক্ষের সংঘর্ষে এক যুবক নিহত হয়েছেন। এ সময় আহত হয়েছেন ১০ জন।



মঙ্গলবার সন্ধ্যায় উপজেলার উত্তর খুরমা ইউনিয়নের মোহনপুর গ্রামে এ সংঘর্ষের ঘটনা ঘটে। নিহত সিরাজ মিয়া (৩৫) একই এলাকার চমক আলীর ছেলে।স্থানীয় সূত্রে জানা যায়, গ্রামের ফিরোজ আলী ও শহিদ মিয়ার মধ্যে গরু ধান খাওয়া কেন্দ্র করে কথাকাটাকাটি ও হাতাহাতির ঘটনা ঘটে। এর জের ধরেই মঙ্গলবার সন্ধ্যায় উভয়পক্ষ সংঘর্ষে জড়িয়ে পড়ে। সংঘর্ষে গুরুতর আহত সিরাজ মিয়াকে সিলেট ওসমানী মেডিকেল কলেজ হাসপাতালে নেয়ার পথে তার মৃত্যু হয়। ছাতক থানার এসআই সৈয়দ আবদুল মান্নান জানান, পুলিশ ঘটনাস্থল থেকে সন্দেহভাজন তিনজনকে আটক করেছে। পরিস্থিতি বর্তমানে শান্ত রয়েছে।",20/9/2020,country-news
সুনামগঞ্জে ইউপি সদস্যকে জুতাপেটা করলেন বিধবা,,20/9/2020,country-news
বেতনের টাকায় হতদরিদ্র শতাধিক মানুষকে খাওয়ালেন পুলিশ সদস্য,"করোনাভাইরাসের প্রাদুর্ভাবে কর্মহীন হয়ে পড়া শতাধিক পরিবারের মুখে হাসি ফুটিয়েছে সুনামগঞ্জ জেলাধীন ছাতক থানার এক এসআই।



নিজের বেতনের টাকায় রোববার উপজেলার গোবিন্দগঞ্জ এলাকায় ট্রাফিক পয়েন্ট পুরাতন বাজার, নতুনবাজার এলাকায় ভারসাম্যহীন শতাধিক মানুষের হাতে বিরানি ও খাবার পানি বিতরণ করেছেন এসআই হাবিবুর রহমান পিপিএম। স্ত্রীর নিজ হাতে তৈরি বিরানি ও পানি বোতল খাদ্য সহায়তা দিচ্ছেন তারা।করোনার কারণে ঘরে থাকা অসহায়, দুস্থ ও দরিদ্র পরিবারকে খুঁজে বের করে তাদের হাতে খাদ্য সামগ্রী তুলে দিচ্ছেন পুলিশ অফিসারের পক্ষে ছাতক প্রেসক্লাবের সাধারণ সম্পাদক আনোয়ার হোসেন রনি, শিমুল আহমদ আবু ও তোফায়েল আহমদ প্রমুখ।ছাতক থানার এস আই হাবিবুর রহমান পিপিএম জানান, তার নিজ বেতনের টাকা দিয়ে অসহায়-হতদরিদ্র মানুষের মধ্যে বিরানির প্যাকেট একটি পানি বোতল বিতরণ করেন।",20/9/2020,country-news
ফেসবুক ও মোবাইলে সেবায় দৃষ্টান্ত গড়লেন ছাতকের এক ডাক্তার,"করোনাভাইরাসের আতঙ্কে মধ্যেই অসহায় হতদরিদ্র মানুষের পাশে দাঁড়ালেন ছাতকের কৈতক ২০ শয্যা সরকারি হাসপাতালের মেডিকেল অফিসার ডা. মোহাম্মদ মোজাহারুল ইসলাম। ফেসবুক-মোবাইল ফোনে ও হাসপাতালে বসে ফ্রি সেবা দিয়ে যাচ্ছেন তিনি।



৮ মার্চ বাংলাদেশে প্রথম করোনা আক্রান্ত রোগী সনাক্ত হয়। ভয়াবহ ছোঁয়াচে এ রোগ শনাক্তের সঙ্গে সঙ্গেই ব্যক্তিগত সুরক্ষা সরঞ্জামাদির (পিপিই) অভাবে চিকিৎসকরা রোগীদের সামনে যাওয়া বন্ধ করে দেয়। বন্ধ হয়ে যায় প্রাইভেট ডাক্তারের চেম্বার।এমন অবস্থায় প্রতিদিন শত শত রোগী স্বাভাবিক চিকিৎসা সেবা থেকে বঞ্চিত হচ্ছেন। তখন ডা. মোজাহারুল ইসলাম দক্ষিণ সুরমা, ছাতক ও দোয়ারাবাজারসহ তিন উপজেলাবাসীর মানুষের একমাত্র ভরসা। তিনি নিয়মিত সেবা দিয়ে যাচ্ছেন।ফেসবুক ও মোবাইল ফোন ও তথ্যপ্রযুক্তি ব্যবহার করে প্রতিনিয়ত জ্বর সর্দি কাশি হৃদরোগসহ নানা ধরনের রোগীদের পরামর্শ দিচ্ছেন। তার কাছ থেকে ফেসবুকে টেলিমেডিসিন সেবা পাচ্ছেন অনেকে।মার্চের দ্বিতীয় সপ্তাহ থেকে ফেসবুক ও মোবাইল ফোনের মাধ্যমে বিনামূল্যে চিকিৎসা দেয়া শুরু করেন তিনি। অসহায় কর্মহীন হতদরিদ্র মানুষের একমাত্র কাণ্ডারি হিসেবে কাজ করছেন।রোববার দুপুরে সরেজমিন হাসপাতালে গিয়ে দেখা গেছে, ডা. মোজাহারুল ইসলাম রোগীদের পাশে দাঁড়িয়ে সেবা দিচ্ছেন। তিনি বলেন, সবসময় রোগীদের পাশে ছিলাম, এখনো আছি। মানুষের উপকার করতে এখন ফেসবুক ও মোবাইল ফোনে সেবা দিচ্ছি।তিনি আরও বলেন, সাধারণ মানুষের সঙ্গে আমার একটা নেটওয়ার্ক তৈরি হয়েছে, যা আগামী দিনে আরও শক্তিশালী হবে।",20/9/2020,country-news
দিরাইয়ে প্রথম করোনা রোগীর মৃত্যু,"সুনামগঞ্জের দিরাই উপজেলায় করোনাভাইরাসে আক্রান্ত হয়ে কামরুননেছা (৭৫) নামে এক বৃদ্ধার মৃত্যু হয়েছে।



সোমবার ভোর ৫টার দিকে বাড়িতে আইসোলেশনে থেকে মারা যান তিনি।মৃত কামরুননেছা দিরাই উপজেলার করিমপুর ইউনিয়নের করিমপুর গ্রামের মৃত ওয়াছির মিয়ার স্ত্রী এবং দিরাই কলেজে ছাত্র সংসদের সাবেক জিএস ও ছাত্রলীগ নেতা আনোয়ার রেজা চৌধুরী ওদুদের মা।করিমপুর ইউনিয়ন পরিষদের প্যানেল চেয়ারম্যান নজরুল ইসলাম বলেন, সর্দি-কাশি জ্বরে আক্রান্ত ওই বৃদ্ধা করোনা পরীক্ষা করালে গত ৯ জুলাই তার রিপোর্ট পজিটিভ আসে। তার পর থেকে তিনি নিজ বাড়িতে আইসোলেশনে ছিলেন।আজ ভোর ৫টার দিকে তিনি মৃত্যুবরণ করেন। ",20/9/2020,country-news
দিরাই-শাল্লায় পানিবন্দি কয়েক হাজার পরিবার ,"সুনামগঞ্জের দিরাই-শাল্লা উপজেলায় দেখা দিয়েছে বন্যা। এরই মধ্যে পানিবন্দি হয়ে পড়েছেন কয়েক হাজার পরিবার। তলিয়ে গেছে নিচু এলাকায় বসতি স্থাপনকারী সাধারণ মানুষের ঘরবাড়ি। কিছু পরিবার আশ্রয় নিয়েছেন বিদ্যালয়ের আশ্রয় কেন্দ্রে। গবাদিপশু নিয়ে বিপাকে পড়েছেন পানিবন্দি মানুষগুলো।



অব্যাহত পানি বৃদ্ধির কারণে দুই উপজেলায় অন্তত দেড় সহস্রাধিক মাছের খামার হুমকির মধ্যে রয়েছে। ইতিমধ্যে শতাধিক পুকুর পানিতে তলিয়ে খামারিদের ব্যাপক ক্ষতি হয়েছে বলে জানিয়েছেন উপজেলা মৎস্য কর্মকর্তা শরিফুল ইসলাম।জানা গেছে, কয়েকদিনের টানা বর্ষণ ও পাহাড়ি ঢলে উপজেলায় বহমান কালনী নদীর পানি বিপদসীমার ১৮ সেমি. ওপর দিয়ে প্রবাহিত হচ্ছে। সোমবার দিবাগত রাত থেকে হাওরের পানি উপচে বিভিন্ন গ্রাম প্লাবিত হয়েছে। দিরাই পৌর সদরসহ উপজেলা দুটির ১৩ ইউনিয়নের অধিকাংশ গ্রামেই বন্যার পানি উঠে পড়েছে। বানের পানিতে ভেসে গেছে অনেক মৎস্য চাষীর পুকুরের মাছ।দিরাই উপজেলা সিনিয়র মৎস্য কর্মকর্তা শরিফুল আলম জানান, এ পর্যন্ত বন্যায় ৬৭টি পুকুর ক্ষতিগ্রস্ত হয়েছে। প্রাথমিকভাবে প্রায় ৯০ লাখ টাকা ক্ষতি হয়েছে বলে আমরা মনে করছি।শাল্লা উপজেলা মৎস্য কর্মকর্তা মামুন আহমেদ জানান, এ পর্যন্ত তার উপজেলায় ৭টি পুকুর ক্ষতিগ্রস্ত হয়েছে। ক্ষয়ক্ষতির পরিমাণ যাচাই-বাছাই করা হচ্ছে।দিরাই উপজেলার কুলঞ্জ ইউনিয়ন পরিষদের চেয়ারম্যান মুজিবুর রহমান তালুকদার জানান, তার ইউনিয়নের তেতৈয়া, হাতিয়া, কুলঞ্জ, তারাপাশা, রাড়ইলসহ বিভিন্ন গ্রামে বন্যার পানি উঠেছে। হাতিয়া উচ্চ বিদ্যালয়ে কিছু পরিবারকে নিয়ে আসা হয়েছে।জগদল ইউনিয়ন পরিষদের চেয়ারম্যান শিবলী আহমেদ বেগ জানান, তার ইউনিয়নের অধিকাংশ গ্রামেই বানের পানি উঠেছে। আক্রান্ত পরিবারগুলো তাদের গবাদি পশুগুলো আত্মীয়-স্বজনের বাড়িতে পাঠিয়ে দিচ্ছেন, ঘর ছেড়ে আশ্রয় কেন্দ্রে আসতে চাইছেন না।পানি উন্নয়ন বোর্ড পাউবোর উপজেলা সমন্বয়কারী রিপন আলী জানান, মঙ্গলবার বিকাল ৩টা পর্যন্ত কালনীর পানি বিপদসীমার ১৮ সেমি. উপর দিয়ে প্রবাহিত হচ্ছে। সুনামগঞ্জ জেলা শহর দিয়ে বহমান সুরমা নদীর পানি বিপদসীমার অনেক ওপরে রয়েছে, সেই পানি এদিক দিয়ে নামছে। যে কারণে বৃষ্টি না হলেও পানিবৃদ্ধি অব্যাহত থাকতে পারে।দিরাই উপজেলা নির্বাহী কর্মকর্তা মো. সফি উল্লাহ জানান, প্রশাসনের পক্ষ থেকে কন্ট্রোলরুমের মাধ্যমে সার্বক্ষণিক বন্যা পরিস্থিতি পর্যবেক্ষণ করা হচ্ছে। ক্ষতিগ্রস্ত পরিবারগুলোকে তাৎক্ষণিক সহযোগিতার জন্য জিআরের ৪৫০ মেট্রিন টন চাল ও ২ লাখ ৯৭ হাজার টাকা মজুদ রয়েছে।শাল্লা উপজেলা পরিষদ চেয়ারম্যান ও উপজেলা দুর্যোগ ব্যবস্থাপনা কমিটির সভাপতি আল আমিন চৌধুরী জানান, পানিবৃদ্ধি অব্যাহত রয়েছে। মনিটরিং সেলের মাধ্যমে বন্যা পরিস্থিতি পর্যবেক্ষণ করা হচ্ছে। যে কোনো পরিস্থিতি মোকাবেলায় উপজেলা পরিষদ প্রস্তুত রয়েছে।",20/9/2020,country-news
সুনামগঞ্জের দিরাইয়ে নৌকা ডুবে নিহত ২,"সুনামগঞ্জের দিরাইয়ে শনিবার যাত্রীবাহী নৌকা ডুবে দু'জন নিহত হয়েছে। নিহতদের পরিচয় এখনো পাওয়া যায়নি।



এদের মধ্যে একজনের বয়স ৫০-৬০ এবং আরেকটি শিশু (১৩)। ধারণা করা হচ্ছে, তারা একই পরিবারের সদস্য। জানাগেছে, ১৬ জন যাত্রী নিয়ে শনিবার সকাল ১০টার দিকে দিরাই থেকে ছেড়ে ধল হয়ে মার্কুলী যাওয়ার পথে বেলা পৌনে ১১টার দিকে উজানধল গ্রামে শাহ আবদুল করিমের বাড়ির পাশে কালনী নদীর দক্ষিণ পাড়ে যাত্রীবাহী নৌকাটি ঝড়ের কবলে পড়ে ডুবে যায়। এ সময় চিৎকার শুনে ধল গ্রামের লোকজন নৌকার যাত্রীদের উদ্ধার করে। দিরাই থানার ওসি কে এম নজরুল বিষয়টি নিশ্চিত করেছেন। ",20/9/2020,country-news
হাওরে মাছ শিকারে গিয়ে বজ্রপাতে প্রাণ গেল কিশোরের,"সুনামগঞ্জের দিরাই উপজেলায় বজ্রপাতে তকবির মিয়া নামে এক কিশোরের মৃত্যু হয়েছে।



তকবির মিয়া চরণারচর ইউনিয়নের ললুয়ারচর গ্রামের খালেক মিয়ার ছেলে।জানা যায়, বৃহস্পতিবার ভোরের দিকে তকবিরসহ তিন কিশোর গ্রামের পাশের হাওরে মাছ ধরতে যায়। এমন সময় বজ্রপাতে তিনজনই আহত হয়। তাদের দিরাই উপজেলা স্বাস্থ্য কমপ্লেক্সে নিলে কর্তব্যরত চিকিৎসক তকবির মিয়াকে মৃত ঘোষণা করা হয়। চরণারচর ইউনিয়ন পরিষদের চেয়ারম্যান রতন কুমার তালুকদার বিষয়টি নিশ্চিত করেছেন।",20/9/2020,country-news
সুনামগঞ্জে ট্রলিচাপায় প্রাণ গেল শিশুর,"সুনামগঞ্জের দিরাইয়ে ট্রলিচাপায় তানজিনা (১০) নামে এক শিশুর মৃত্যু হয়েছে। শুক্রবার বেলা ১১টার দিকে উপজেলার রফিনগর ইউনিয়নের রফিনগর গ্রামে এ দুর্ঘটনা ঘটে।



নিহত তানজিনা জামালগঞ্জ উপজেলার ফেনারবাঁক ইউনিয়নের কান্দবপুর গ্রামের রুপায়েল মিয়ার কন্যা। স্থানীয়রা জানায়, ঈদ উপলক্ষে বৃহস্পতিবার শিশুটি তার ফুফুর বাড়ি রফিনগর গ্রামে বেড়াতে আসে। শুক্রবার বাড়ির সামনে রাস্তার পাশে খেলা করছিল সে। এ সময় বেপরোয়া ট্রলি গাড়ি নিয়ন্ত্রণ হারিয়ে তাকে চাপা দেয়। এতে সে গুরুতর আহত হয়। স্থানীয়রা শিশুটিকে দিরাই উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক শিশুটিকে মৃত ঘোষণা করেন। দিরাই থানার ওসি কেএম নজরুল বলেন, ঘাতক চালক রফিনগর গ্রামের জিতু মিয়ার ছেলে আলকারিয়া ও ট্রলিগাড়ি পুলিশ হেফাজতে আছে। 
",20/9/2020,country-news
ঈদের দিনেও ধান কুড়াতে বের হন লীলা বিবি,"ভাল নেই হাওর পাড়ের লীলা বিবি। ঈদের দিনেও পেটের দায়ে ধান কুড়াতে হাওরে বের হন সত্তর বছরের এই বৃদ্ধা।



সুনামগঞ্জের দিরাই উপজেলার ধল রাস্তার পাশে বরাম হাওরে তাকে ধান কুড়াতে দেখেন দিরাই থানার ওসি কেএম নজরুল।ওসি বলেন, ধল বাজারে যাওয়ার পথে রাস্তায় সত্তর বয়সের লীলা বিবির সঙ্গে দেখা। করোনা সম্পর্কে জিজ্ঞাসা করলে তিনি বলেন, মানুষের মুখে করোনার নাম শুনেছি, কিন্তু এইটা নাকি দেখা যায় না। যে ঘরে যায় সে ঘরের সবার মৃত্যু ঘটায়, তাই আমিও করোনাকে ভয় পাই।পরে তাকে জিজ্ঞাসা করলাম, আপনার মুখে মাস্ক নেই কেন? তিনি বলেন, আমার শুধু একটা মাস্ক আছে, ময়লা হয়ে গেছে তাই ধুয়ে দিয়েছি। আমি বললাম, তাহলে আপনি বয়স্ক মানুষ ঘর থেকে বের হলেন কেন? তিনি বলেন, আমি গরিব মানুষ বাবা, পেটের দায়ে ধান কুড়াতে বের হয়েছি, পেট তো আর মানে না। আমারে কেউ সাহায্য ও করে না, তাই পথে এসে ধান কুড়াতে হয়। লীলা বিবির কথা শুনে আমার গাড়িতে থাকা কিছু খাদ্যসামগ্রী ও নগদ টাকা তাকে উপহার দিলাম।
",20/9/2020,country-news
বাউল রণেশ ঠাকুরের গানের ঘরে আগুন দেয়ায় যুবক আটক,"বাউল সম্রাট শাহ আবদুল করিমের শিষ্য বাউল রণেশ ঠাকুরের বাউল গানের আসরের ঘর ও যন্ত্রাংশ পুড়িয়ে দেয়ার ঘটনায় ফরহাদ আহমদ (২৫) নামে একজনকে আটক করেছে পুলিশ।



ফরহাদ দিরাই উপজেলার উজানধল গ্রামের এলাম উদ্দিনের পুত্র ফরহাদ আহমদ (২৫)। এ ঘটনায় থানায় নিয়মিত মামলা দায়ের করেছেন বাউল রণেশ ঠাকুর।বুধবার বিকালে জেলা প্রশাসক মোহাম্মদ আব্দুল আহাদ ও পুলিশ সুপার মো. মিজানুর রহমান দিরাই উপজেলার উজানধল গ্রামের গিয়ে বাউল রণেশ ঠাকুরের বাস্তুভিটা পরিদর্শন করেছেন। জেলা প্রশাসক তাৎক্ষণিক ঘর তোলার জন্য ৩ বান টিন বরাদ্দ দিয়ে তার আসরঘর করে দেয়ার অঙ্গীকার করেছেন। পুলিশ সুপার বাউলকে ন্যায় বিচার পাবার আশ্বাস দিয়েছেন।জেলা প্রশাসক মোহাম্মদ আবদুল আহাদ বলেন, আমি বাউলের বাড়িতে গিয়ে তার সঙ্গে কথা বলেছি। তিনি এখনো মর্মাহত। আমরা তাকে নগদ সহায়তার পাশাপাশি টিনও দিয়ে এসেছি। সরকারিভাবে আমরা তার আসরঘর তৈরি করে দেব।পুলিশ সুপার মো. মিজানুর রহমান বলেন, আমরা বাউলের ঘর পোড়ার বিষয়টি গুরুত্ব সহকারে দেখছি। এ ঘটনায় তিনি অজ্ঞাতনামাদের বিরুদ্ধে মামলা দায়ের করেছেন। আমরা সন্দেহভাজন হিসেবে এক যুবককে আটক করেছি। তাকে আদালতের মাধ্যমে কারাগারে পাঠানো হয়েছে। বাউলের ঘর ও যন্ত্রাংশ যারা পুড়িয়ে দিয়েছে আমরা তাদের সবাইকে খুঁজে বের করব।এর আগে ইউএনও সফি উল্লাহ ঘটনাস্থল পরিদর্শন করে নগদ অর্থ সহায়তা প্রদান করেন। উল্লেখ্য, গত রোববার রাতে বাউল রণেশ ঠাকুরের গানের আসর ঘর পুড়িয়ে দেয় দুর্বৃত্তরা। এতে তার ৪০ বছরের সঙ্গীত সাধনার সব যন্ত্রপাতিসহ গানের খাতাটিও পুড়ে ছাই হয়ে গেছে।",20/9/2020,country-news
দিরাইয়ে বিএনপির মাছ ও সবজি বিতরণ,"সুনামগঞ্জের দিরাইয়ে অসহায়, কর্মহীন ও নিম্নআয়ের মানুষের মাঝে মাছ ও সবজি বিতরণ করা হয়েছে।



জেলা বিএনপির উপদেষ্টা অ্যাডভোকেট তাহির রায়হান চৌধুরী পাবেলের অর্থায়নে মঙ্গলবার তাদের মাঝে এ সব সহায়তা দেয়া হয়।জেলা বিএনপির সদস্য, দিরাই উপজেলা যুবদলের সদ্য সাবেক আহ্বায়ক সম্পাদক হুমায়ুন কবির তালুকদারের সভাপতিত্বে এবং জেলা যুবদলের সহ-সাধারণ সম্পাদক ও পৌর যুবদলের সদ্য সাবেক আহ্বায়ক লিপন হাসান চৌধুরীর সঞ্চালনায় অনুষ্ঠানে উপস্থিত ছিলেন উপজেলা বিএনপির সভাপতি কামরুজ্জামান এবং প্রধান অতিথি ছিলেন দিরাই পৌর বিএনপি সভাপতি ও পৌরসভার সাবেক মেয়র আহমদ মিয়াসহ আরও অনেকে।",20/9/2020,country-news
বাউল রণেশ ঠাকুরের ঘর বানিয়ে দেবেন আমেরিকা প্রবাসী,"সুনামগঞ্জের বাউল রণেশ ঠাকুরের নতুন ঘর বানিয়ে দেবেন আমেরিকা প্রবাসী সাদিকুর রহমান সুফিয়ান। এজন্য তিনি রণেশ ঠাকুরের সঙ্গে যোগাযোগ করে তাকে আশ্বস্ত করেছেন। এই সপ্তাহের মধ্যে কাজ শুরু হবে। শুধু ঘর নয়; তিনি সঙ্গীতের জন্য বাদ্যযন্ত্রও কিনে দিতে চান। এজন্য তিনি অন্যান্য মানুষের সহযোগিতা ও কামনা করেছেন।



আমেরিকা প্রবাসী সাদিকুর রহমান সুফিয়ান বলেন, আমি এই সামাজিক যোগাযোগ মাধ্যমে ঘটনাটি জানার পর নিজের কাছে নিজেকে ছোট মনে হয়েছে। অনুতপ্ত হয়েছি। আমি বিশ্বাস করতে চাই না আমার এলাকায় এতো খারাপ মানুষ আছে যে বাউলের ঘর পুড়িয়ে দিয়েছে। আমরা হাফিজুর-হালেমা ওয়েলফেয়ার ফাউন্ডেশনের পক্ষ থেকে সাধ্যমতো চেষ্টা করবো একটি ভালো মানের ঘর বানিয়ে দিতে। বাদ্যযন্ত্র কিনে দিতে। এ বিষয়ে অন্য মানুষ এগিয়ে এলে কাজটি আরও সহজ হয়ে যাবে। প্রশাসনের কাছে জোর দাবি জানাই অপরাধীদের দ্রুত বিচারের আওতায় আনার জন্য। খবরে জানা যায়, সুনামগঞ্জে বাউল র‌ণেশ ঠাকুরের চল্লিশ বছর ধরে সাধনার গানের বই ও বাদ্যযন্ত্রসহ গানের ঘরটাই জ্বালিয়ে দিয়েছে দুর্বৃত্তরা। সোমবার বি‌কা‌লে দিরাই‌ উপজেলার উজানধল গ্রা‌মে ঘটনাস্থল প‌রিদর্শন ক‌রেছে পু‌লিশ ।র‌ণেশ ঠাকুর বাউল সম্রাট শাহ আবদুল ক‌রি‌মের শিষ্য। দিরাই থানার এসআই জ‌হিরুল ইসলাম জানান, গভীর রা‌তে এ আগুন জ্বালা‌নোর ঘটনা ঘটে। আগুনে বাউলের দোতরা, বেহালা, হার‌মো‌নিয়ামসহ গান গাওয়ার সব যন্ত্রপাতি পু‌ড়ে ছাই হ‌য়ে গে‌ছে।“ঘরের একপাশে দুটো ভেড়া ছিল। এগুলো বের করে দিয়ে আগুন ধরানো হয়েছে। আমরা ঘটনাটি তদন্ত করছি।” পু‌লিশ ও স্থানীয়রা জানায়, রণেশ ঠাকুরের বসত ঘরের উল্টোদিকে তার বাউল গানের ঘর। ওখানেই তার ও শিষ্যদের বাদ্যযন্ত্র থাকত। রোববার রাত ১১টায় পরিবারের সবাই ঘুমোতে যান। রাত ১টার পর রণেশ ঠাকুরের বড় ভাইয়ের স্ত্রী চিৎকার করে সবাইকে ডাকতে থাকেন। অন্যরা ঘুম থেকে উঠে দেখেন গানের ঘর পুড়ে যাচ্ছে। পরে আশপাশের লোকজন চেষ্টা করে আগুন নেভালেও পুরো ঘরই পুড়ে ছাই হয়ে যায়।রণেশ ঠাকুর জানান, গ্রামের বা আশপাশের কারো সঙ্গেই তার কোন শত্রুতা নেই। কারা যে এমন ঘটনা ঘটিয়েছে তা তিনি বুঝতেই পারছেন না। বাউল সম্রাট শাহ্ আবদুল করিমের ছেলে নূর জালাল জানান, আগু‌নে রণেশ ঠাকুরের প্রায় চল্লিশ বছরের সাধনার সব যন্ত্রপাতি, গানের বইপত্র পুড়ে ছাই হয়ে গে‌ছে।",20/9/2020,country-news
দিরাইয়ে দু’পক্ষের সংঘর্ষে যুবক নিহত,"সুনামগঞ্জের দিরাই উপজেলায় দু’পক্ষের সংঘর্ষে এক যুবক নিহত হয়েছেন। এ সময় আহত হয়েছেন অন্তত ১০ জন।



শুক্রবার সন্ধ্যায় উপজেলার সরমঙ্গল ইউনিয়নের নাচনী গ্রামে এ সংঘর্ষের ঘটনা ঘটে। নিহতের নাম বকুল মিয়া (২৫)। তিনি একই গ্রামের আবদুস সাত্তারের ছেলে।গ্রামবাসী সূত্রে জানা যায়, উপজেলার নাচনী চণ্ডিপুর গ্রামের মারফত আলী ও হান্নার হোসেন নারায়ণগঞ্জ এলাকায় একই কলোনীতে কর্মসূত্রে বসবাস করতেন। নারায়ণগঞ্জে সন্তানদের ঝগড়াকে কেন্দ্র করে মারফত আলী ও হান্নার হোসেনের পরিবারের মধ্যে বিরোধ দেখা দেয়। সপ্তাহখানেক আগে করোনা পরিস্থিতির কারণে দুই পরিবার দিরাই নাচনী গ্রামে নিজেদের বাড়িতে ফিরে আসে। গত বৃহস্পতিবার বিকালে ওই দ্বন্দ্বের জের ধরে নাচনী গ্রামে ফের দুই পক্ষের মধ্যে মারামারির ঘটনা ঘটে। স্থানীয় লোকজন ও ইউপি সদস্য স্বাধীন মিয়ার হস্তক্ষেপে শুক্রবার বিকালে পঞ্চায়েতের সময় নির্ধারণ করা হয়। পঞ্চায়েত শুরুর কিছুসময় আগে উভয় পক্ষ দেশীয় অস্ত্র নিয়ে সংঘর্ষে জড়িয়ে পড়ে। ঘণ্টাব্যাপী চলা সংঘর্ষে বকুল মিয়া ঘটনাস্থলেই মারা যান।খবর পেয়ে রাতেই পুলিশ ঘটনাস্থলে পৌঁছে পরিস্থিতি নিয়ন্ত্রণে আনে।দিরাই থানার ওসি কে এম নজরুল জানান, জিজ্ঞাসাবাদের জন্য চারজনকে আটক করা হয়েছে। এলাকার পরিস্থিতি বর্তমানে শান্ত। ঘটনাস্থল থেকে নিহতের মরদেহ উদ্ধার করা হয়েছে।",20/9/2020,country-news
দিরাইয়ে চিকিৎসক লাঞ্ছিতের ঘটনায় জিডি,"সুনামগঞ্জের দিরাই উপজেলা স্বাস্থ্য কমপ্লেক্সে দায়িত্ব পালনের সময় উপজেলা পরিষদ চেয়ারম্যানের স্বজনদের হাতে চিকিৎসক লাঞ্ছিতের ঘটনায় থানায় জিডি করা হয়েছে।



সোমবার বিকালে ওই চিকিৎসক দিরাই উপজেলা স্বাস্থ্য কমপ্লেক্সের আবাসিক মেডিকেল অফিসার ডা. স্বপন সরকার বাদী হয়ে ৩ জনের নাম উল্লেখ করে দিরাই থানায় সাধারণ ডায়েরি করেন।এ বিষয়ে জানতে চাইলে ডা. স্বপন সরকার জানান, আমি থানায় জিডি করেছি। বিভাগীয়ভাবে ঊর্ধ্বতন কর্তৃপক্ষকে বিষয়টি জানানো হয়েছে। আমরা আইনিভাবেই বিষয়টি মোকাবিলা করতে চাই। আমাদের বিএমএ, বিডিএফ ও হেলথ ক্যাডার সোসাইটি বিষয়টি দেখভাল করছেন।দিরাই থানার ওসি কে এম নজরুল বলেন, ডা. স্বপন সরকার বাদী হয়ে সোমবার বিকালে একটি সাধারণ ডায়েরি করেছেন। তদন্ত চলছে, আইনগত ব্যবস্থা গ্রহণ করা হবে।উল্লেখ্য, সোমবার সকালে ডা. স্বপন সরকার নিজের ফেসবুক আইডি থেকে উপজেলা চেয়ারম্যান মঞ্জুর আলম চৌধুরীর স্বজনদের হাতে লাঞ্ছিত হয়েছেন জানিয়ে একটি পোস্ট করেন।পোস্টে তিনি উল্লেখ করেন, জরুরি বিভাগ ছেড়ে চেয়ারম্যানের বাসায় গিয়ে চিকিৎসা না দেয়ায় তার স্বজনরা হাসপাতালে এসে তাকে গালাগাল ও মারধর করতে উদ্যত হন। তাকে রাস্তায় ফেলে পেটানোর হুমকি দেয়া হয়।",20/9/2020,country-news
দিরাইয়ে উপজেলা চেয়ারম্যানের স্বজনদের হাতে চিকিৎসক লাঞ্ছিত,"সুনামগঞ্জের দিরাইয়ে উপজেলা স্বাস্থ্য কমপ্লেক্সের ইমার্জেন্সি বিভাগের এক চিকিৎসককে উপজেলা চেয়ারম্যানের স্বজনরা লাঞ্ছিত করেছেন বলে অভিযোগ পাওয়া গেছে।



ওই চিকিৎসক স্বপন সরকার নিজের ফেসবুক আইডি থেকে লাঞ্ছিত হবার বিষয়টি উল্লেখ করেন। তিনি এ ঘটনার বিচার দাবি করে পোস্ট করলে তা মুহূর্তেই ভাইরাল হয়ে যায়। এনিয়ে এলাকায় তোলপাড় সৃষ্টি হয়েছে।তবে লাঞ্ছিত করার বিষয়টি অস্বীকার করেছেন উপজেলা চেয়ারম্যানের স্বজনরা। ডা. স্বপন সরকার বলেন, রোববার সকালে আমি ইমার্জেন্সিতে ডিউটিরত ছিলাম। এ সময় সেখানে রাজীব নামে এক যুবক এসে নিজেকে উপজেলা চেয়ারম্যান মঞ্জুর আলম চৌধুরীর ভাগ্নে পরিচয় দিয়ে চেয়ারম্যান সাহেব অসুস্থ জানিয়ে বাসায় যেতে বলেন। আমি ইমার্জেন্সি ফেলে বাসায় যেতে অপারগতা প্রকাশ করে তাকে উপজেলা স্বাস্থ্য কর্মকর্তার সঙ্গে যোগাযোগ করতে বলি।তিনি বলেন, এ সময় ওই যুবক (রাজীব) উত্তেজিত হয়ে বেরিয়ে যান, কিছুক্ষণ পর উপজেলা চেয়ারম্যানের ছেলে, এক ভাইসহ আরও কয়েকজনকে নিয়ে এসে আমাকে গালাগালি শুরু করেন। আমার চেয়ার লাথি মেরে ফেলে দেয়। চেয়ারম্যানের ভাই আমার দিকে মসজিদের দানবাক্স নিয়ে মারতে তেড়ে আসেন।হইচইয়ের মধ্যে উপজেলা স্বাস্থ্য কর্মকর্তা ডা. মাহবুবুর রহমান ছুটে এসে একজন ডাক্তারকে উপজেলা চেয়ারম্যানের স্বজনদের সঙ্গে বাসায় পাঠিয়ে দিয়ে পরিস্থিতি শান্ত করেন।ডা. স্বপন আরও বলেন, আমি ইমার্জেন্সি ছেড়ে যেতে পারতাম, কিন্তু তখন যদি একজন শ্বাসকষ্টের রোগী আসতেন, তখন ইমার্জেন্সিতে কে রোগী দেখত? এই মহামারীর সময়ে আমরা ঝুঁকি নিয়ে কাজ করছি। এর মাঝে এই রকম হুমকি, গালাগালি শুনলে আর কাজ করতে ইচ্ছে করে না। তখন মনে হয় এদেশে সবচেয়ে বড় পাপ ক্ষমতাশালী না হওয়া, দ্বিতীয় পাপ ডাক্তার হওয়া। তিনি এই ঘটনার বিচার দাবি করেন।উপজেলা চেয়ারম্যানের ভাই আবুল কাশেম চৌধুরী জানান, চেয়ারম্যান সাহেব সকালে পাতলা পায়খানা ও জ্বরে অসুস্থবোধ করলে রাজীব হাসপাতালে গিয়ে ইমার্জেন্সিতে কর্তব্যরত চিকিৎসককে জানিয়ে বাসায় আসতে বলেন। কিন্তু উনি কোনো রেসপন্সই করেননি।লাঞ্ছিতের বিষয়টি অস্বীকার করে তিনি বলেন, স্বজন অসুস্থ হবার পর চিকিৎসক চিকিৎসা না দিলে যে কেউ উত্তেজিত হবেন, এটা স্বাভাবিক। এক্ষেত্রেও ছেলেরা সামান্য উত্তেজিত হয়েছিল, আমি ধমক দিয়ে বের করে দিছি।উপজেলা চেয়ারম্যানের ভাগ্নে রাজীব বলেন, ভোর ৬টায় মামা (উপজেলা চেয়ারম্যান) অসুস্থ হয়ে পড়লে আমি হাসপাতালে গিয়ে দেখি ইমার্জেন্সি ছাড়া সবকিছু বন্ধ। আমি উনাকে (স্বপন সরকার) বাসায় আসতে বলি, তিনি অপারগতা জানালে আমি উনাকে চেয়ারম্যান সাহেবের কথা জানিয়ে বলি, এখন সব সবাই ঘুমিয়ে, ইমার্জেন্সিতেও কোনো রোগী নেই, আপনি আমার মোটরসাইকেলে চলুন, পাঁচ মিনিটের মধ্যে আবার হাসপাতালে পৌঁছে দিব।তিনি বলেন, তখন ওই চিকিৎসক তাচ্ছিল্য করে যে কেউ হোক, আমি যেতে পারবো না বলে জানান। এসময় উনার সঙ্গে আমার সামান্য বাকবিতণ্ডা হলে তিনি হুমকি দিয়ে বলেন, আমি এখানে বেশি দূর থেকে আসিনি, আমার বাড়িও শাল্লা।এ বিষয়ে উপজেলা স্বাস্থ্য কর্মকর্তা ডা. মাহবুবুর রহমান বলেন, ইমার্জেন্সি ডাক্তারের সঙ্গে চেয়ারম্যান সাহেবের আত্মীয়রা খারাপ আচরণ করেছে। পরে বাসায় গিয়ে ডাক্তার চেয়ারম্যান সাহেবকে দেখে আসছেন। তবে বিষয়টি মিটমাট হয়ে গেছে।এদিকে ডাক্তার লাঞ্ছিতের ঘটনায় উদ্বেগ প্রকাশ করেছে সুনামগঞ্জ বিএমএ।",20/9/2020,country-news
দিরাইয়ে আধা ঘণ্টার ব্যবধানে মারা গেল ১১টি গরু,"সুনামগঞ্জের দিরাইয়ে আধা ঘণ্টার ব্যবধানে ১১টি গবাদি পশু মারা গেছে। এ ঘটনায় এলাকায় আতঙ্ক ছড়িয়ে পড়ে।



স্থানীয়রা বলছেন, পুকুরের পানি পান করে ১১টি গবাদি পশু মারা গেছে।তবে প্রাণিসম্পদ কর্মকর্তা বলছেন, বিষক্রিয়ার কারণেই এ ঘটনা ঘটতে পারে।রোববার উপজেলার ভাটিপাড়া ইউনিয়নের সুতারগাঁও গ্রামে এ ঘটনা ঘটে।খবর পেয়ে উপজেলা প্রাণিসম্পদ কর্মকর্তা, মৎস্য কর্মকর্তা, পুলিশের একটি দল ঘটনাস্থল পরিদর্শন করে পুকুরের পানি সংগ্রহ করে নিয়ে গেছেন।সরেজমিন ঘটনাস্থলে গিয়ে দেখা যায়, সুতারগাঁও গ্রামের পার্শ্ববর্তী মাঠে পড়ে আছে সুতারগাঁও গ্রামের দিগেন্দ্র দাসের ৩টি, দিলিপ দাসের ২টি, শিশির মোহন দাসের ১টি, তিলক মোহন দাসের ১টি, হরিলাল দাসের ১টি, রায় মোহন দাসের ১টি, পিন্টু দাসের ১টি ও চাতলপাড় গ্রামের নজির খানের ১টিসহ ১১টি গরুর দেহ।গ্রামবাসী জানান, পার্শ্ববর্তী চাতলপাড় গ্রামের আনিস উল্লার পুত্র আবু সালাম সরকারি জায়গার ছোট ছোট ডোবা দখল করে মৎস্য চাষ করে আসছেন। কিছুদিন পূর্বে রাস্তায় মাটি ভরাটের ফলে একটি গর্ত হয়, সেখানে বৃষ্টির পানি জমে পুকুরের মতো হলে তা দখলে নিয়ে তাতে মাছের রেনু ফেলার জন্য শনিবার বিষ প্রয়োগ করেন।প্রতিদিনের মতো রোববার সকাল ৯টার দিকে গ্রামের পঞ্চায়েতি ৩ জন রাখাল বিভিন্ন মালিকের প্রায় অর্ধশতাধিক গরু নিয়ে ঘাস খাওয়ানোর জন্য মাঠের দিকে যাচ্ছিলেন। যাওয়ার পথে বিষ প্রয়োগকৃত ডোবার পানি পান করে কয়েকটি গরু। পানি পান করার কিছুক্ষণের মধ্যেই গরুগুলো লাফাতে লাফাতে মাটিতে পরে মারা যায়।গ্রামের শিশির মোহন দাস বলেন, সরকারি জায়গার সবগুলো ডোবা দখল করে মাছ চাষ করে আসছেন পার্শ্ববর্তী গ্রামের আবু সালাম। আমাদের গবাদি পশুগুলোকে মাঠে পানি খাওয়ানোর ব্যবস্থা নেই। কিছুদিন পূর্বে সরকারি সড়কে মাটি তোলার ফলে বৃষ্টির পানি জমে পুকুরের মতো হয়। সেটিও দখলে নিতে তিনি বিষ প্রয়োগ করেন।তিনি বলেন, রোববার সকালে আমাদের গ্রামের পঞ্চায়েতি রাখালরা গরু নিয়ে হাওরে যাওয়ার পথে কয়েকটি গরু সেই পুকুরের পানি পান করার কিছুক্ষণের মধ্যে একে একে ১১টি গরু মারা যায়।চাতলপাড় গ্রামের সুজন খান বলেন, গরু মারা যাওয়ার দৃশ্য দেখে রাখালরা চিল্লাচিল্লি শুরু করলে গ্রামের লোকজন দৌড়াদৌড়ি শুরু করে। করোনাভাইরাসে হাওরে একের পর এক গরু মারা যাচ্ছে শুনে সবার মধ্যে আতঙ্ক দেখা দেয়। গ্রামের মহিলারা বাচ্চাদের ঘরে আটকে রেখে দরজা-জানালা বন্ধ করে দেন।আবু সালাম বলেন, গ্রামের পঞ্চায়েতের আদেশে রাস্তায় মাটি তোলার জন্য পুকুরটি আমি শুকিয়ে দিয়েছি, তাদের অনুমতি নিয়েই সেখানে মাছের পোনা উৎপাদনের জন্য চুন প্রয়োগ করা হয়েছে। কোনো ধরনের বিষ দেয়া হয়নি।উপজেলা পানিসম্পদ কর্মকর্তা ডা. এফ এম বাবরা হ্যামলিন বলেন, গরুগুলো কী কারণে মারা গেছে তা সঠিক করে বলা সম্ভব হচ্ছে না, নমুনা সংগ্রহ করে টেস্টের জন্য পাঠাব, রিপোর্ট আসার পরই তা বলা যাবে। তবে ধারণা করছি গরুগুলো বিষক্রিয়ার কারণেই মারা গেছে।উপজেলা সিনিয়র মৎস্য কর্মকর্তা শরিফুল আলম বলেন, পুকুরের পানি সংগ্রহ করা হয়েছে। তাতে বিষ দেয়া হয়েছে কিনা তা জানার জন্য ল্যাবে পাঠানো হবে। রিপোর্ট আসলেই নিশ্চিত হওয়া যাবে।দিরাই থানা ওসি কেএম নজরুল জানান, যেহেতু ১১টি গরুর মৃত্যুর ধরন এক রকম, তাই মৃত দুটি গরু ময়নাতদন্তের জন্য পাঠানো হচ্ছে। রিপোর্ট আসার পরই পরবর্তী ব্যবস্থা গ্রহণ করা হবে।",20/9/2020,country-news
সুনামগঞ্জের সেই ‘তুহিন হত্যা’ মামলায় চাচাতো ভাইকে ৮ বছরের আটকাদেশ,"সুনামগঞ্জের দিরাইয়ে শিশু তুহিন মিয়া হত্যার আলোচিত ঘটনায় অভিযুক্ত চাচাতো ভাই শিশু শাহরিয়ার আহমদকে ৮ বছরের আটকাদেশ দিয়েছেন আদালত।



মঙ্গলবার বেলা ১১টায় সুনামগঞ্জ শিশু আদালতের বিচারক মো. জাকির হোসেন অভিযুক্ত শিশুর বিরুদ্ধে এই রায় দেন। এর আগে এই মামলায় আদালতে ২৬ জন সাক্ষীর সাক্ষ্য গ্রহণ করেন আদালত।এ ঘটনায় মূল আসামিদের বিচারের রায় আগামী ১৬ মার্চ ধার্য করা হয়েছে। ঘটনায় জড়িত বাবা ও তিন চাচা কারাগারে আছেন।২০১৯ সালের ১৩ অক্টোবর দিরাই উপজেলার কেজাউড়া গ্রামের বসতঘর থেকে গভীর রাতে ঘুম থেকে তুলে নিয়ে গলাকেটে শিশু তুহিনকে হত্যা করে তার লিঙ্গ, দুই কান কেটে পেটে দুটি ছুরি বিদ্ধ করে গাছে ঝুলিয়ে রাখা হয়। এ ঘটনায় ব্যাপক চাঞ্চল্য সৃষ্টি হয়। এ ঘটনায় তুহিনের মা মনিরা বেগম বাদী হয়ে পরের দিন অজ্ঞাত আসামিদের বিরুদ্ধে দিরাই থানায় মামলা করেন।এই মামলায় পুলিশ তুহিনের বাবা আব্দুল বাছির (৪০), চাচা নাসির উদ্দিন (৩৫), আবদুল মছব্বির (৪৫) ও জমসেদ আলী (৬০) এবং ১৭ বছর বয়সী চাচাতো ভাই শাহরিয়ারকে গ্রেফতার করে।আদালত সূত্রে জানা যায়, পুলিশ তুহিন হত্যা মামলায় গত ৩০ ডিসেম্বর উল্লিখিত পাঁচজনের বিরুদ্ধে আদালতে অভিযোগপত্র দেয়। এরপর আদালতে অভিযোগ গঠন হয় ৭ জানুয়ারি। তুহিনের ১৭ বছর বয়সী চাচাতো ভাইয়ের বিচারকার্য সম্পন্ন হয়েছে শিশু আদালতে। অন্যদের বিচার হচ্ছে জেলা দায়রা জজ আদালতে।রাষ্ট্রপক্ষের আইনজীবী সুনামগঞ্জ নারী ও শিশু নির্যাতন আদালতের পিপি নান্টু রায় যুগান্তরকে বলেন, দ্রুত সময়ে মধ্যে আলোচিত তুহিন হত্যার একজনের রায় প্রদান করা হয়েছে। যেহেতু আসামির বয়স ১৮ বছরের কম তাই আদালত তাকে ৮ বছরের আটকাদেশ দেন। বাকি আসামিদের রায় ১৬ মার্চ জেলা ও দায়রা জজ আদালতে প্রদান করা হবে।তিনি বলেন, এ মামলায় অন্য আসামি বাবা ও তিন চাচার বিচারের রায় আগামী ১৬ মার্চ জেলা দায়রা জজ আদালতে হবে।",20/9/2020,country-news
দেশে আজ আর কেউ না খেয়ে থাকে না: পরিকল্পনামন্ত্রী,"পরিকল্পনামন্ত্রী এমএ মান্নান বলেছেন, গত ১১ বছরে বঙ্গবন্ধুর সুযোগ্য কন্যা শেখ হাসিনার নেতৃত্বে দেশ আজ উন্নয়নের রোল মডেল। আজ আর দেশে কেউ না খেয়ে থাকে না। দেশ আজ যোগাযোগবিহীন বিদ্যুৎবিহীন নয়, দেশে আজ কর্মসংস্থানের সুযোগ সৃষ্টি হয়েছে, ইচ্ছে করলেই যে কেউ রোজগার করতে পারে।



তিনি বলেন, দেশের সব মানুষ প্রযুক্তির সেবা পাচ্ছে। যারা আমাদের শোষন করেছে, তারা আমাদের পাশে দাঁড়াচ্ছে। আমাদের আজ কাজের জন্য লন্ডন যাওয়ার দরকার নেই।শনিবার বেলা ১১টায় যুক্তরাজ্য প্রবাসীদের সহযোগিতায় সুনামগঞ্জে দিরাই পৌর সদরের নতুন বাগবাড়ি এলাকায় নির্মিত প্রবাসী উচ্চবিদ্যালয়ের উদ্বোধনী অনুষ্ঠানে প্রধান অতিথির বক্তব্যে তিনি এ সব কথা বলেন।মন্ত্রী বলেন, শিক্ষা হচ্ছে মূল চাবি। যে চাবি দিয়ে সব দুয়ার খোলা যায়, সব ক্ষেত্রেই এগিয়ে যাওয়া যায়। শিক্ষা থাকলে আর কোনো ভয় থাকে না। তিনি বলেন, দেশ এগিয়ে নেয়ার জন্য সবচেয়ে বড় হল নেতৃত্ব। নেতৃত্ব ছাড়া কোনো কিছুই সুন্দর হয় না, উন্নয়নও হয় না। জাতির পিতা বঙ্গবন্ধু শেখ মুজিবুর রহমানের নেতৃত্বে এ দেশ গোলামী থেকে মুক্ত হয়েছিল। আর বঙ্গুবন্ধুর কন্যা শেখ হাসিনা দেশকে উন্নয়নের দ্বারপ্রান্তে নিয়ে এসেছেন।",20/9/2020,country-news
সুনামগঞ্জে গাছের সঙ্গে মোটরসাইকেলের ধাক্কায় যুবক নিহত,"সুনামগঞ্জের দিরাইয়ে গাছের সঙ্গে মোটরসাইকেলের ধাক্কায় রায়হান (২০) নামে এক যুবক নিহত হয়েছেন। এ ঘটনায় আহত হয়েছেন আরও দুজন।



মঙ্গলবার দিরাই-মদনপুর সড়কের শরীফপুর নামক স্থানে এ দুর্ঘটনা ঘটে।নিহত রায়হান শরীফপুর গ্রামের আকবর আলীর ছেলে। পুলিশ ও প্রত্যক্ষদর্শী সূত্রে জানা গেছে, নিহত রায়হান দুই বন্ধুকে নিয়ে তার নিজের মোটরসাইকেলযোগে শরীফপুর থেকে দিরাই আসছিল। এ সময় নিয়ন্ত্রণ হারিয়ে রাস্তার পাশে গাছের সঙ্গে ধাক্কা লেগে ছিটকে পড়ে। স্থানীয়রা আহত তিনজনকে উদ্ধার করে দিরাই উপজেলা স্বাস্থ্য কমপ্লেক্সে নিয়ে আসলে কর্তব্যরত চিকিৎসক রায়হানকে মৃত ঘোষণা করেন। আশংকাজনক অবস্থায় তার সঙ্গে থাকা অপর দুই আরোহী সোহাগ ও পারভেজকে সিলেট এমএজি ওসমানী মেডিকেল কলেজ হাসপাতালে প্রেরণ করেন। দিরাই থানার ওসি কেএম নজরুল বলেন, নিহত রায়হানের লাশ ময়নাতদন্তের জন্য সুনামগঞ্জ সদর হাসপাতালে প্রেরণ করা হয়েছে।",20/9/2020,country-news
দিরাইয়ের পল্লীতে দু'পক্ষের সংঘর্ষে গুলিবিদ্ধ ১২,"সুনামগঞ্জের দিরাই উপজেলার রায়বাঙ্গালী গ্রামে ফের বন্দুকযুদ্ধের ঘটনায় গুলিবিদ্ধ ১২ জনসহ ২৫ জন আহত হয়েছে।



বুধবার বিকালে গ্রামে অধিপত্য বিস্তারকে কেন্দ্র করে গ্রামের ইউপি সদস্য মনু মিয়া ও জাহির আলীর লোকজনের মধ্যে ঘণ্টাব্যাপী চলা বন্দুকযুদ্ধের ঘটনায় উভয়পক্ষের লোকজন গুলিবিদ্ধ হয়।গুলিবিদ্ধ জমিল মিয়া (৩২), আয়াজ উল্লা (৫০), আলাল মিয়া (৫২), রিপন মিয়া (২৬), ললিছ মিয়া (৩২), মাসুক মিয়া (৬০), শামীম মিয়া (৩২), এলিনা বেগম (৩০), ইশবাল (২৫), আব্দুল বারিক (৩০), মকসুদ মিয়া (৫০), রুবেল মিয়াকে (২৮) সিলেট এমএজি ওসমানী হাসপাতালে প্রেরণ করা হয়েছে।খবর পেয়ে দিরাই থানা পুলিশ ঘটনাস্থলে পৌঁছে পরিস্থিতি নিয়ন্ত্রণে এনে গ্রামের ছেরাগ আলীর পুত্র ছুরত মিয়া ও হারুন মিয়ার পুত্র সাইফুল মিয়াকে আটক করে থানা নিয়ে আসে।এক মাসের মাথায় দুবার অবৈধ অস্ত্রের গুলাগুলির ঘটনায় এলাকায় আতঙ্ক বিরাজ করছে।এলাকাবাসী ও পুলিশ সূত্রে জানা গেছে, গ্রামের ইউপি সদস্য মনু মিয়া ও জাহির আলীর লোকজনের মধ্যে দীর্ঘদিন ধরে বিরোধ চলে আসছে। এ নিয়ে উভয়পক্ষের মধ্যে একাধিক মামলা রয়েছে। আজকের ঘটনা নিয়ে উভয়পক্ষ পরস্পরবিরোধী বক্তব্য দিচ্ছে।ইউপি সদস্য মনু মিয়া বলেন, বুধবার বিকালে আমি বাড়ি থেকে বের হলে জাহির আলীর লোকজন আমার ওপর হামলা চালায়। খবর পেয়ে আমার লোকজন আমাকে উদ্ধার করতে এলে তারা আমার লোকজনের ওপর এলাপাতারি গুলি চালায়। প্রায় ১৫-২০ রাউন্ড গুলি করে তারা আমার পক্ষের ৮ জনকে গুলিবিদ্ধ করে। তারা সবাই ওসমানী মেডিকেল কলেজ হাসপাতালে ভর্তি আছে।জাহির আলীর পক্ষের বুরহান মিয়া জানান, মনু মিয়ার লোকজন অস্ত্র নিয়ে তাদের বাড়িতে হামলা চালিয়ে তার পক্ষের ৪ জনকে গুলিবিদ্ধ করে আহত করেছে। তাদেরও সিলেট ওসমানী হাসপাতালে ভর্তি করা হয়েছে।দিরাই উপজেলা স্বাস্থ্য কমপ্লেক্সে কর্তব্যরত ডাক্তার নাজিয়া বেগম বলেন, সন্ধ্যার দিকে রায়বাঙ্গালী গ্রাম থেকে ৯ জন আহত রোগী এসেছিলেন। তাদের মধ্যে ৮ জনই গুলিবিদ্ধ। সবাইকে উন্নত চিকিৎসার জন্য সিলেট এমএজি ওসমানী হাসপাতালে প্রেরণ করা হয়েছে।দিরাই থানার ওসি কেএম নজরুল ইসলাম জানান, গ্রামে আধিপত্য বিস্তারকে কেন্দ্র করে এ দুটি পক্ষের বিরোধ দীর্ঘদিনের। তাদের মধ্যে অনেক মামলা-মোকদ্দমা রয়েছে। ঘটনার সময়ে আমরা সেখানে ছিলাম না, গুলাগুলি হয়েছে কিনা তা তদন্ত করে দেখা হচ্ছে।উল্লেখ্য, এর আগে ৫ জানুয়ারি এ দু'পক্ষের মধ্যে বন্দুক যুদ্ধের ঘটনায় ১০ জন গুলিবিদ্ধ হয়। এ নিয়ে মনু মিয়ার পক্ষের শামীম মিয়া বাদী হয়ে দিরাই থানায় ও জাহির আলীর পক্ষ আদালতে মামলা দায়ের করে। মামলা দুটি তদন্তাধীন রয়েছে।",20/9/2020,country-news
সুনামগঞ্জে মোটরসাইকেল দুর্ঘটনায় আমেরিকা প্রবাসীসহ নিহত ২,"সুনামগঞ্জের দিরাইয়ে পিকআপ ও মোটরসাইকেলের মুখোমুখি সংঘর্ষে এক আমেরিকা প্রবাসীসহ দুইজন নিহত ও একজন আহত হয়েছেন।



শনিবার বিকাল ৫টায় দিরাই-মদনপুর সড়কের সুজানগর এলাকায় এ দুর্ঘটনা ঘটে। এ তথ্য নিশ্চিত করেছেন দিরাই থানার ওসি কেএম নজরুল।নিহতরা হলেন, উপজেলার করিমপুর ইউনিয়নের নাগেরগাঁও গ্রামের মৃত মিয়াধন উল্লার ছেলে আমেরিকা প্রবাসী মুমিন মিয়া (২৮) ও একই গ্রামের ধরণী দাসের ছেলে তারেশ দাস (৩০)। দুর্ঘটনায় গুরুতর আহত উপজেলার বদলপুর গ্রামের মুকুল মিয়াকে (২৭) সিলেট এমএজি ওসমানী হাসপাতালে ভর্তি করা হয়েছে।স্থানীয়দের বরাত দিয়ে পুলিশ জানায়, দিরাই থেকে ছেড়ে যাওয়া পিকআপ ভ্যানের সঙ্গে (ঢাকা মেট্রো-ঠ-১৫-১৩৩০) বিপরীত দিক থেকে আসা মোটর সাইকেলের মুখোমুখি সংঘর্ষ হয়। এতে মোটরসাইকেল আরোহী তিনজনই গুরুতর আহত হন।স্থানীয় লোকজন আহত অবস্থায় তাদেরকে দিরাই উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসকরা দুজনকে মৃত ঘোষণা করেন।দিরাই থানার ওসি কেএম নজরুল দুর্ঘটনার সত্যতা নিশ্চিত করে যুগান্তরকে বলেন, দুর্ঘটনার খবর পেয়ে পুলিশ ঘটনাস্থলে গিয়ে লাশ দু’টি উদ্ধার করে দিরাই থানায় নিয়ে আসে। নিহতদের লাশ ময়নাতদন্তের জন্য সুনামগঞ্জ সদর হাসপাতালে পাঠানো হবে। তিনি বলেন, দুর্ঘটনার পর পিকআপ ভ্যানের চালক গাড়ি রেখে পালিয়ে গেছে। ",20/9/2020,country-news
মধ্যনগরে কইয়ারকুঁড়ি হাওরে অজ্ঞাত লাশ,"সুনামগঞ্জের ধর্মপাশার মধ্যনগর থানা এলাকায় হাওর থেকে এক অজ্ঞাত লাশ উদ্ধার করেছে পুলিশ। রোববার দুপুরে জেলার মধ্যনগর থানা পুলিশ লাশটি উদ্ধার করে।



থানা পুলিশ জানায়, মধ্যনগর থানার দক্ষিণ বংশীকুন্ডা ইউনিয়নের সানুয়া গ্রামের সামনে কইয়ারকুঁড়ি হাওরের পতিত বোরো জমির ভাসমান পানিতে ৩৫ বছর বয়সী এক অজ্ঞাতনামা ব্যক্তির লাশ দেখতে পায় গ্রামবাসী। খবর পেয়ে পুলিশ দুপুরের পর লাশ উদ্ধার করে জেলা সদর হাসপাতাল মর্গে প্রেরণ করে।

মধ্যনগর থানার ওসি মো. আবদুল্লাহ আল মামুন যুগান্তরকে জানান, ধারণা করা হচ্ছে ওই ব্যক্তি গত দু'দিন পূর্বে মারা গেছেন। তবে তিনি তার পরিচয় জানাতে পারেননি।",20/9/2020,country-news
সুনামগঞ্জে বিষপানে ইউপি সদস্যের আত্মহত্যা,"সুনামগঞ্জের দোয়ারাবাজারে সাবেক এক ইউপি সদস্য মো. মইজউদ্দিন ওরফে মখন মিয়া (৫০) বিষপানে আত্মহত্যা করেছেন।



শনিবার সন্ধ্যা ৭টায় এ ঘটনা ঘটে।নিহত মখন মিয়া উপজেলার নরসিংপুর ইউনিয়নের ৫নং ওয়ার্ডের সাবেক সদস্য ও শ্যামারগাঁও গ্রামের নিয়ামত উল্লাহর ছেলে।এলাকাবাসীর বরাত দিয়ে পুলিশ জানায়, শনিবার সকালে কীটনাশক পান করেন মখন মিয়া। বিষয়টি টের পেয়ে পরিবারের লোকজন তাকে দ্রুত সিলেট এমএজি ওসমানী মেডিকেল কলেজ হাসপাতালে নিয়ে যান।সেখানে সন্ধ্যা ৭টার দিকে চিকিৎসাধীন অবস্থায় তিনি মারা যান।উপজেলা ভাইস চেয়ারম্যান রফিকুল ইসলাম জানান, লাফার্জ হোলসেম সুরমা সিমেন্ট কোম্পানির কনভেয়ার বেল্ট পোরানো মামলার আসামি ছিলেন সাবেক ইউপি সদস্য মখন মিয়া। নির্দোষ থাকার পরও বারবার হররানি করা হতো তাকে। ওই হয়রানি থেকে রেহাই পেতেই তিনি আত্মহত্যার পথ বেছে নেন বলে এলাকাবাসীর ধারণা।দোয়ারাবাজার থানার ওসি মোহাম্মদ নাজির আলম মৃত্যুর বিষয়টি নিশ্চিত করেছেন।",20/9/2020,country-news
সুনামগঞ্জে ব্রিজ ভেঙে পড়ে ২ মাস ধরে যোগাযোগ বিচ্ছিন্ন ,"সুনামগঞ্জের দোয়ারাবাজারে পুটিপুশি ব্রিজ ধসে যাওয়ায় জেলা শহরের সঙ্গে দু’মাস ধরে সড়ক যোগাযোগ বিচ্ছিন্ন রয়েছে উপজেলার চার ইউনিয়নের। সড়কটি জেলা শহর থেকে সরাসরি দোয়ারাবাজারের আমবাড়ি-পুটিপুশি হয়ে নূরপুর সিএনজি স্টেশনে এসে থেমেছে।



প্রতিদিন সেখান থেকে উপজেলার মান্নারগাঁও, সুরমা, লক্ষীপুর ও বগুলা ইউনিয়নের অর্ধলক্ষ মানুষ ওই সড়ক দিয়ে জেলা শহরে যাতায়াত করেন। এবারের দ্বিতীয় দফা বন্যার স্রোতের পিলারের গোড়া থেকে মাটি সরে গিয়ে গত ২৯ জুলাই ব্রিজটি ধসে যায়। প্রথম দফা ধসে যাওয়ার দুইমাসেও মেরামতের কোনো উদ্যোগ নেয়নি এলজিইডি কর্তৃপক্ষ। এদিকে বিকল্প রাস্তা না থাকায় জনদুর্ভোগ বাড়ছে। ব্রিজ ধসার পর থেকে নূরপুর সিএনজি স্টেশনটি অনির্দিষ্টকালের জন্য বন্ধ রয়েছে। এতে সাধারণ যাত্রীসহ শিক্ষার্থী, ব্যবসায়ী, সরকারি, বেসরকারি চাকরিজীবীরা পড়েছেন বিপাকে। স্থানীয় বাসিন্দা লিটন দাস জানান, ব্রিজটি ধসে পড়ায় নূরপুর সিএনজি স্টেশন বন্ধ থাকায় সময়মতো কর্মস্থলে পৌঁছা সম্ভব হচ্ছে না। যাত্রীবাহী সিএনজি চালক কলমদর আলী জানান, গাড়ি ধরতে দীর্ঘপথ হেঁটে যাওয়ার কারণে যাত্রীদের আনাগোনা একেবারে কমে গেছে। অধিকাংশ সিএনজি চালক এখন বেকার সময় পার করছেন।স্থানীয় ইউপি সদস্য দীপক দাস বলেন, ধসে যাওয়া ব্রিজের ছবিসহ উপজেলা পিআইও অফিস ও এলজিইডি অফিসকে অবহিত করেছি। কিন্তু এর দুইমাস পরও কোনো প্রতিকার মেলেনি। এ ব্যাপারে এলজিইডির উপজেলা নির্বাহী প্রকৌশলী দেবতোষ পাল জানান, ক্ষতিগ্রস্ত ব্রিজটি মেরামতের জন্য শিগগির সরেজমিনে গিয়ে রিপোর্ট পাঠানো হবে। 
",20/9/2020,country-news
অসুস্থ-গর্ভবতীরা যে সড়কের নাম শুনলেই ভয় পায়,"পরপর তিন দফা বন্যায় সুনামগঞ্জের দোয়ারাবাজারে শান্তিপুর-খৈয়াজুরি ব্রিজ থেকে লক্ষ্মীপুর পর্যন্ত সাড়ে ৩ কিলোমিটার রাস্তার পুরোটাই খানাখন্দ, গর্ত ও কাদাজলে যেন মরণফাঁদের সৃষ্টি হয়েছে। উপজেলার বৃহত্তর লক্ষ্মীপুর ইউনিয়নের একমাত্র ওই সড়কটি সংস্কারের অভাবে দীর্ঘদিন ধরে চলাচলের অযোগ্য হয়ে পড়েছে। অসুস্থ ও গর্ভবতীরা এই সড়কের নাম শুনলেই ভয় পায়।



ওই সড়ক দিয়েই উপজেলা, জেলা ও বিভাগীয় শহরে যাতায়াত করতে হয় সুরমা, লক্ষ্মীপুর, বগুলা ও বাংলাবাজার (আংশিক) ইউনিয়নের লক্ষাধিক মানুষের।সরেজমিন দেখা যায়, সড়কটির শান্তিপুর-খৈয়াজুরি ব্রিজের উত্তর প্রান্ত থেকে লক্ষ্মীপুর পর্যন্ত অধিকাংশ স্থানে পিচ ঢালাই উঠে গিয়ে রড, ইট, পাথর কাদাজলে মিশে গিয়েছে। যে কোনো সময় বড় ধরনের দুর্ঘটনা ঘটতে পারে।পথচারীরা জানান, প্রতিদিনই বিভিন্ন কাজে বিপজ্জনক ওই সড়কে যাতায়াত করতে হচ্ছে। সামান্য বৃষ্টিপাত হলেই আরও ভয়াবহ আকার ধারণ করে। চাকরিজীবী ও ব্যবসায়ীসহ চলাচলকারী সাধারণ মানুষজন প্রতিনিয়তই চরম ভোগান্তির শিকার হচ্ছেন।অসুস্থ ও প্রবীণসহ গর্ভবতী মহিলারা ওই সড়কের নাম শুনলেই ভয় পান বলে জানান পথচারীরা। এমনকি হাসপাতালে পৌঁছার আগেই গাড়ির ঝাঁকুনিতে পথিমধ্যে অনেক মহিলার ঝুঁকিপূর্ণ গর্ভপাতে মা ও নবজাতক আহত হয়েছেন।ভাড়ায়চালিত মোটরসাইকেল চালক ইসলাম উদ্দিন জানান, প্রতি দিনই ঝুঁকিপূর্ণ ওই রাস্তার বেহাল দশায় একটু পরপর উঠানামা করানোর ফলে যাত্রীরাও পড়েন চরম দুর্ভোগে। সড়কটি দ্রুত মেরামত না হলে যেকোনো সময় প্রাণহানিও ঘটতে পারে।লক্ষ্মীপুর ইউপি চেয়ারম্যান আমিরুল হক জানান, দীর্ঘদিন ধরে ওই সড়কটি চলাচলের অযোগ্য হয়ে পড়েছে। স্থানীয় সংসদ সদস্য মুহিবুর রহমান মানিক সংশ্লিষ্ট কর্তৃপক্ষকে দ্রুত সড়ক মেরামতের তাগিদ দিয়েছেন অনেক আগেই। কিন্তু বৈশ্বিক মহামারী করোনা পরিস্থিতির কারণে উপজেলার অনেক উন্নয়ন প্রকল্পের বাস্তবায়ন পিছিয়ে আছে। কিন্তু সড়ক উন্নয়নের কাজ এলজিইডির অধীনে। সুরমা ইউনিয়নের মহব্বতপুর-শরীফপুর রাস্তা টেন্ডারের প্রক্রিয়াধীন এবং লক্ষ্মীপুর ইউনিয়নের লিয়াকতগঞ্জ (পশ্চিম বাংলাবাজার)-চকবাজার রাস্তা শিগগিরই টেন্ডার হবে বলে আশাবাদ ব্যক্ত করেন তিনি।এ ব্যাপারে এলজিইডির দোয়ারাবাজার উপজেলার নির্বাহী প্রকৌশলীর মোবাইল বন্ধ থাকায় এলজিইডির সার্ভেয়ার সাবিরুল ইসলাম প্রতিবেদককে জানান, দোয়ারাবাজার থেকে লক্ষ্মীপুর ইউনিয়ন পর্যন্ত সাড়ে তিন কিলোমিটার বেহাল সড়কটির রিপোর্ট ঢাকায় প্রেরণ করা হয়েছে। তবে এখনও কোনো নির্দেশনা আসেনি।",20/9/2020,country-news
ব্যাংক থেকে সাড়ে ৮ লাখ টাকা হাতিয়ে নেয় প্রতারক চক্র,"সুনামগঞ্জের দোয়ারাবাজারে ব্যাংক অফিসারের স্বাক্ষর জাল করে অগ্রণী ব্যাংকের স্থানীয় শাখা থেকে সাড়ে ৮ লাখ টাকা হাতিয়ে নিয়েছে প্রতারক চক্র। এ ঘটনায় ওই শাখায় দায়িত্বরত কর্মকর্তাদের ভূমিকা নিয়েও রহস্যের সৃষ্টি হয়েছে। তাদের বিরুদ্ধে অনিয়ম ও গাফিলতির অভিযোগ তুলছেন স্থানীয় সেবাগ্রহীতারা। এ নিয়ে সেবাগ্রহীতাসহ সর্বমহলে বিব্রতকর পরিস্থিতি বিরাজ করছে।



জানা গেছে, ২৬ আগস্ট ব্যাংক কর্মকর্তার স্বাক্ষর জালিয়াতি করে অগ্রণী ব্যাংকের দোয়ারাবাজার শাখা থেকে ৩টি চেকে সাড়ে ৮ লাখ টাকা হাতিয়ে নেয় একটি প্রতারক চক্র। ১৬ আগস্ট ভুয়া কাগজপত্র ও ভুয়া তথ্য দিয়ে ৩ হাজার টাকা জমা রেখে মো. ফারুক মিয়া নামে একটি হিসাব খোলা হয় শাখায়। ওই হিসাবের নমিনি দেয়া হয় ভাই পরিচয়ে মো. আরিফ মিয়া নামে তার এক সহযোগীকে।কিন্তু বাধ্যতামূলক হলেও এনআইডি ভেরিফিকেশন ছাড়াই খোলা হয়েছে ওই হিসাব। পরদিন ১৭ আগস্ট ঢাকার সাভার থেকে ওই হিসাবে অনলাইনে জমা হয় আরও ১০ হাজার টাকা। ২৪ আগস্ট চেকবই তুলে ওই দিনই জমা হওয়া ১৩ হাজার টাকা তুলে ফেলে চক্রটি। দু’দিন পর ২৬ আগস্ট ওই হিসাব (নম্বর-০২০০১৫৬৬৮৯৬৯) থেকে পরপর তিনটি চেকে সাড়ে ৮ লাখ টাকা তুলে নিয়ে যায় প্রতারক চক্র। বাধ্যতামূলক হলেও কোনো প্রকার যাচাই-বাছাই ছাড়া একই সময়ে পরপর তিনটি চেকে সাড়ে ৮ লাখ টাকা তোলার বিষয়টি নিয়ে ধূম্রজাল সৃষ্টি হয়েছে। এতে অগ্রণী ব্যাংক দোয়ারাবাজার শাখার দায়িত্বশীলদের ভূমিকা রহস্যজনক বলে মনে করছেন অনেকেই।এ ঘটনায় বুধবার বিকালে অগ্রণী ব্যাংক লিমিটেডের অঞ্চল প্রধান মো. আশিক এলাহি সরেজমিন ব্যাংকের ওই শাখা পরিদর্শন করেছেন। অগ্রণী ব্যাংক দোয়ারাবাজার শাখা ব্যবস্থাপক মো. জিয়াউল ইসলাম জানান, ১৬ আগস্ট আমি ছুটিতে ছিলাম। আমার অনুপস্থিতে ওইদিন আলোচিত হিসাবটি খোলা হয়। বুধবার ব্যাংক কর্তৃক আয়োজিত ত্রাণ বিতরণ অনুষ্ঠানে উপজেলা অডিটোরিয়ামে ছিলাম আমি। ওই ফাঁকে প্রতারক চক্র ভুয়া স্বাক্ষরের মাধ্যমে টাকা তুলে নিয়ে যায়।",20/9/2020,country-news
যুবকের পিতৃত্বের ‘দাবি’ নিয়ে ধূম্রজাল!,"সুনামগঞ্জের দোয়ারাবাজারে এক যুবকের পিতৃত্বের ‘দাবি’ নিয়ে ধূম্রজাল সৃষ্টি হয়েছে। ঢাকায় কর্মরত আবদুল জলিল (২১) নামের এক যুবক নিজের ফেসবুক আইডি থেকে দোয়ারাবাজারের এক ধনাঢ্য ও রাজনৈতিক নেতাকে পিতৃত্বের স্বীকৃতি চেয়ে ছবিসহ একের পর এক স্ট্যাটাস দিয়ে যাচ্ছেন। এতে ফেসবুকসহ দেশে-বিদেশে চলছে নানা গুঞ্জন। তবে আবদুল জলিল নামে কাউকে চেনেন না বলে দাবি করেছেন ওই ধনাঢ্য ব্যক্তি।



আবদুল জলিলের দাবিকৃত পিতা খলিলুর রহমান উপজেলার লক্ষ্মীপুর ইউনিয়নের পশ্চিম বাংলাবাজারের খলিল মার্কেটের স্বত্বাধিকারী ও প্রতিষ্ঠিত ব্যবসায়ী। পাশাপাশি আওয়ামী লীগের রাজনীতিতেও সক্রিয় তিনি।এ বিষয়ে সরেজমিন আলাপকালে স্থানীয় একাধিক ব্যবসায়ী জানান, স্বামী ও পরিবারবিহীন এক মহিলা দীর্ঘদিন ধরে পশ্চিম বাংলাবাজারের গলিতে সন্তানসহ বসবাস করছিলেন। তাকে নিয়ে নানা আপত্তিকর ঘটনার অভিযোগে কিছুদিন আগে বাজার ব্যবসায়ী সমিতির সভাপতি মোর্শেদসহ ব্যবসায়ীরা ওই নারীকে বাজার থেকে বিতাড়িত করেন। এরপর থেকেই ওই বিতাড়িত নারীর পুত্র আবদুল জলিল খলিলুর রহমানকে পিতৃত্বের স্বীকৃতি চেয়ে ধারাবাহিক ফেসবুক স্ট্যাটাস অব্যাহত রেখেছে।তবে সরেজমিন গিয়ে ওই নারীর কোনো সন্ধান মেলেনি।প্রতিবেদকের সঙ্গে আলাপকালে খলিলুর রহমান বলেন, আবদুল জলিল নামে কাউকে আমি চিনি না।তিনি জানান, আগামী ইউনিয়ন পরিষদ নির্বাচনকে সামনে রেখে আমার রাজনৈতিক প্রতিপক্ষরা জলিল নামের ওই ছেলেকে ব্যবহার করে আমার বিরুদ্ধে নানা অপপ্রচার চালাচ্ছে। বিতর্কিত ওই নারী ও তার সন্তানদের কারও পিতৃপরিচয় নেই। অনেক বছর আগে স্থানীয় মাঠগাঁও গ্রামের খালিক সরকার নামে এক রাজনৈতিক ব্যক্তিকেও ফাঁসিয়েছিল ওই নারী। সামাজিক যোগাযোগমাধ্যমে জলিলের এসব অপপ্রচারের নিন্দা ও প্রতিবাদ জানিয়ে আমি সবাইকে বিভ্রান্ত না হওয়ার অনুরোধ জানাই।মোবাইল ফোনে যোগাযোগ করা হলে আবদুল জলিল প্রতিবেদককে জানান, ‘আলোচিত খলিলুর রহমানই আমার জন্মদাতা পিতা। দীর্ঘদিন যাবত আমি পিতৃত্বের দাবি জানিয়ে আসছি। পিতৃত্বের স্বীকৃতি না পেলে ডিএনএ টেস্টসহ শিগগিরই আইনের দ্বারস্থ হতে বাধ্য হব।'",20/9/2020,country-news
"২০ টাকার জন্য বিষপানে বোনের মৃত্যু, ভাই হাসপাতালে","সুনামগঞ্জের দোয়ারাবাজারের পল্লীতে ২০ টাকার জন্য অভিমান করে বিষপানে আত্মহত্যা করেছে করে রুমা আক্তার (১৪)। বোনের অবস্থা দেখে ছোট ভাই আরিফ আহমদও (১২) বিষপান করে।



ঈদের দিন সকালে দুই ভাই বোনের বিষপানের পর আশঙ্কাজনক অবস্থায় তাদেরকে সিলেট এমএজি ওসমানী মেডিকেল কলেজ হাসপাতালে নেয়া হলে শনিবার সন্ধ্যা ৭টার দিকে চিকিৎসাধীন অবস্থায় মৃত্যুর কোলে ঢলে পড়ে রুমা। ছোট ভাই আরিফের অবস্থাও আশংকাজনক। সে সেখানে চিকিৎসাধীন রয়েছে।তারা উপজেলার বাংলাবাজার ইউনিয়নের চৌধুরীপাড়া গ্রামের ডালিম মিয়ার সন্তান।পুলিশ ও স্থানীয় সূত্রে জানা যায়, শনিবার ঈদের জামাত শেষে রুমা আক্তারের নিকট হতে জোরপূর্বক ২০ টাকা ছিনিয়ে নেয় আরিফ। এতে রুমা অভিমান করে বিষ পান করে। বোনের এ দৃশ্য দেখে ছোট ভাই আরিফও বিষ পান করে।দোয়ারাবাজার থানার ওসি আবুল হাশেম ঘটনার সত্যতা নিশ্চিত করেছেন।",20/9/2020,country-news
দোয়ারাবাজারে ৩ দফা বন্যায় চরম দুর্ভোগে লাখো মানুষ ,"সুনামগঞ্জের দোয়ারাবাজারে ৩ দফা বন্যায় চরম দুর্ভোগে লাখো মানুষ। গত চার দিনের টানা বর্ষণ আর মেঘালয় থেকে নেমে আসা পাহাড়ি ঢলে সুরমা, চেলাসহ সব নদীনালা, খালবিল ও হাওরের পানি বৃদ্ধিতে সুনামগঞ্জের দোয়ারাবাজারে বন্যা পরিস্থিতির অবনতি হয়েছে।



সেই সঙ্গে পূবাল ও দক্ষিণা দমকা হাওয়ার ঢেউয়ে নদী তীরের দোকানপাট, স্থাপনা ও হাওরপারের রাস্তাঘাটসহ অনেক কাঁচা বাড়িঘর ধসে যাচ্ছে।ফলে বন্যার্ত গবাদিপশু ও পরিবার-পরিজন নিয়ে অর্ধাহারে-অনাহারে অসহনীয় হয়ে উঠেছে লাখো মানুষের জনজীবন। উপর্যুপরি তিন দফা বন্যায় লণ্ডভণ্ড হয়েছে উপজেলার ৯টি ইউনিয়নের কাঁচা-পাকা রাস্তা, কাঁচা ঘরবাড়ি, হাজার হাজার হেক্টর উঠতি আউশ, রোপা আমনসহ মৌসুমি ফসলের বীজতলা ও রবিশস্য। ভেসে গেছে উপজেলার অন্তত দুই শতাধিক পুকুরের কয়েক কোটি টাকার মাছ।
এছাড়া খামারিদের কাছে বাকিতে মাছের খাদ্য সরবরাহ করায় কয়েক কোটি টাকার দায়বদ্ধ রয়েছেন স্থানীয় ডিলাররাও।ভাটিতে পানির টান না থাকায় দ্বিতীয় দফা বন্যার পানি না কমতেই সপ্তাহকাল ব্যবধানে আবারও তৃতীয় দফা বন্যা ভয়াবহ আকার ধারণ করেছে। এদিকে চাহিদার তুলনায় অপ্রতুল ত্রাণ, পানিবাহিত রোগের প্রাদুর্ভাব, খাদ্যাভাবে চরম সংকটাপন্ন গবাদিপশু ও পরিবার-পরিজন নিয়ে হাওরপারের বানভাসিদের আহাজারি দেখা যাচ্ছে।এছাড়া খাদ্য সংকটে গো-মহিষ, ভেড়া ও ছাগল পানির দামে বিক্রিতে আসন্ন ঈদের খুশি নেই হাওরপারের বানভাসি কৃষিজীবীসহ উপজেলার ছিন্নমূল পরিবারগুলোতে। সর্বনাশা প্রাকৃতিক দুর্যোগে বারবার বিধ্বস্ত হওয়া দোয়ারাবাজার উপজেলাকে অচিরেই উপদ্রুত এলাকা ঘোষণা করে চাহিদামাফিক ত্রাণের বরাদ্দ বৃদ্ধিসহ আসন্ন ঈদে দ্রব্যমূল্য নিয়ন্ত্রণে রাখার দাবি জানিয়েছেন দোয়ারাবাজারবাসী। এছাড়া বকেয়া কৃষিঋণ মওকুফ করে বন্যাপরবর্তী পুনর্বাসনে বিনামূল্যে ধানের বীজ, চারা, সার ও কৃষিভর্তুকি প্রদানসহ বিনাসুদে নতুন ঋণ বিতরণের জোর দাবি জানিয়েছেন ভুক্তভোগী কৃষিজীবী পরিবারগুলো।উপজেলা নির্বাহী কর্মকর্তা সোনিয়া সুলতানা জানান, ত্রাণসামগ্রীর বরাদ্দ বৃদ্ধি ছাড়াও বন্যাপরবর্তী কৃষি পুনর্বাসনসহ জরুরি চাহিদা কার্যকরের বিষয়টি প্রক্রিয়াধীন রয়েছে।
",20/9/2020,country-news
দোয়ারাবাজারে বন্যার পানি কমলেও বাড়ছে দুর্ভোগ,"সুনামগঞ্জের দোয়ারাবাজারে সুরমাসহ সব নদী-নালা, হাওর, খাল-বিলের পানি ধীর গতিতে হ্রাস পেলেও দুর্ভোগ বাড়ছে চরমে। গত তিনদিন তেমন বৃষ্টিপাত না হলেও মঙ্গলবার রাতভর আবারও ভারি বর্ষণ হলেও ভাটিতে পানির টান না থাকায় নিম্নাঞ্চলের পানি এখনও থমকে আছে।



উপজেলা সদরের সঙ্গে বিভিন্ন ইউনিয়নের সংযোগ সড়কগুলোর অবস্থা এমনিতেই ছিল নাজুক, তার উপর লাগাতার ভারি বর্ষণ ও পাহাড়ি ঢলে প্রথম দফা বন্যার পানি না নামতেই সপ্তাহকাল ব্যবধানে ফের বন্যায় ‘মরার উপর খাঁড়ার ঘা’। এ ছাড়া অপ্রতুল ত্রাণ, বিশুদ্ধ পানীয় জলসহ মানুষ ও গবাদি পশুর খাদ্য সংকটে বানভাসিরা পড়েছেন বিপাকে। এ দিকে উপর্যুপরি দু’দফা বন্যায় খামারিদের মাছের ঘের ভেসে যাওয়া, উঠতি আউশ, ইরি-বোরো, রোপা আমনের বীজতলা ও সবজি খেত বিনষ্ট হওয়াতে চরম বিপাকে উপজেলাবাসী। আগামী আমন ফসল উৎপাদন অনেকটাই অনিশ্চিত ভেবে দুশ্চিন্তায় পড়েছেন হাজার হাজার কৃষিজীবী পরিবার। তাই অচিরেই দোয়ারাবাজার উপজেলাকে দুর্গত এলাকা ঘোষণার মাধ্যমে বন্যা পরবর্তী ক্ষয়ক্ষতি কাটিয়ে উঠতে বিনা সুদে কৃষিঋণ ও কৃষি উপকরণসহ বিনামূল্যে রোপা আমনের বীজ ও চারা বিতরণের জন্য সংশ্লিষ্ট কর্তৃপক্ষের প্রতি জোর দাবি জানাচ্ছেন দোয়ারাবাজারবাসী। 
এ দিকে দোয়ারাবাজার-বগুলাবাজার সড়কের ভাঙনের ফলে লক্ষ্মীপুর, সুরমা ও বাংলাবাজার (আংশিক) ইউনিয়নের অন্তত অর্ধশতাধিক গ্রামের যোগাযোগ ব্যবস্থা অচল হয়ে পড়েছে। দোয়ারাবাজার-বালাবাজার, দোয়ারাবাজার-নরসিংপুর ভায়া ব্রিটিশ-বালিউরা, নরসিংপুর-চাইরগাঁও (ক্যাম্পেরবাজার) সড়কেরও একই দশা। ফলে নরসিংপুর, বাংলাবাজার ও দোয়ারা সদর (আংশিক) ইউনিয়নবাসীও চরম দুর্ভোগে পড়েছেন। এমনিতে প্রয়োজনীয় লোকবল ও সুষ্ঠু তদারকির অভাবে বছরজুড়েই শিক্ষার্থী, ব্যবসায়ীসহ সাধারণ পথচারীদের জীবনের ঝুঁকি নিয়ে চলাচল করতে হয় এ সব ভাঙাচোরা রাস্তা দিয়ে।জেলার শ্রেষ্ঠ মৎস্য খামারী স্থানীয় টেংরা বাজারের বিশিষ্ট ব্যবসায়ী আব্দুর রহিম বলেন, দু’দফা বন্যায় শতাধিক পুকুরের কয়েক কোটি টাকার মাছ ভেসে যাওয়ায় আমরা বিপাকে পড়েছি। আমাদের এ ক্ষতি অপূরণীয়। অপরদিকে বাকিতে আনা মাছের খাদ্য ও পোনা বাবদ ডিলার ও মহাজনদের লাখ লাখ টাকার দেনা পরিশোধ নিয়ে চোখে সর্ষেফুল দেখছি আমরা।
চিলাই নদী পানি ব্যবস্থাপনা সমবায় সমিতি লিমিটেডের সাধারণ সম্পাদক শিব্বির আকন্দ (সাব্বির) বলেন, সুষ্ঠু প্রশাসনিক তদারকির অভাবে ও ঠিকাদারী প্রতিষ্ঠানের স্বেচ্ছাচারিতায় খাসিয়ামারা ও চিলাই নদীর বেড়িবাঁধ নির্মাণে অনিয়মে সাম্প্রতিক উপর্যুপরি দু’দফা বন্যার তোড়ে দোয়ারাবাজার-বগুলা-লক্ষ্মীপুর সড়কে ৩-৪ স্থানে বড় বড় ভাঙনে ফসলি জমি, রাস্তাঘাট ও মাছসহ সব হারিয়ে আজ আমরা চরম বিপর্যের সম্মুখীন। একইভাবে সুরমার অব্যাহত ভাঙন ঠেকাতে ভাঙন প্রতিরোধ প্রকল্পের কার্যক্রমেও ব্যাপক অনিয়মের অভিযোগ তুলেছেন উপজেলা নদীভাঙন প্রতিরোধ কমিটির সভাপতি তাজুল ইসলাম। তিনি বলেন এ সব অনিয়মে খোদ উপজেলা পরিষদ ভবন সম্মুখস্থ সড়কে ফাটল, ভাঙন, দোয়ারাবাজার-লাফার্জ সড়কে বিভিন্ন ব্রিজের এপ্রোচসহ বিভিন্ন স্থানে ভাঙনের কারণে সড়ক যোগাযোগ পুরোপুরি বিচ্ছিন্ হয়ে পড়েছে। এ ছাড়াও ওই সড়কে গত বছরের বন্যায় অর্ধ কিলোমিটার রাস্তা ও বাড়িসহ ৭টি দোকান সুরমায় বিলীন হয়ে গেছে। এবারের প্রথম দফা বন্যায় উপজেলা পরিষদের সম্মুখভাগে আরও দুটি দোকানঘর ধসে গিয়ে সুরমায় তলিয়ে গেছে।স্থানীয় আওয়ামী লীগ নেতা নিউটন দাস বলেন, পরপর দু’দফা বন্যায় ছাতক-দোয়ারাবাজার-সুনামগঞ্জ সড়কে মান্নারগাঁও ইউনিয়নের নোয়াগাঁও খালের ব্রিজের পূর্বদিকে বৃহৎ এলাকাজুড়ে ভাঙনসহ ওই সড়কের বিভিন্ন স্থানে ফাঁটল ও ভাঙনের ফলে জেলা সদরের সঙ্গে যোগাযোগ ব্যবস্থা একেবারেই বিচ্ছিন্ন রয়েছে। ইউনিয়নের ক্ষেত-খামার সবই তলিয়ে গেছে। এখন উজানের ইউনিয়নগুলো থেকে পানি নামতে শুরু করলেও ভাটিতে অবস্থিত মান্নারগাঁও ইউনিয়নের আমবাড়ি ও কাটাখালী বাজারসহ সবক’টি গ্রামের রাস্তাঘাট ও লোকালয়ে এখনও কোমর সমান পানি থৈ থৈ করছে। অনেক পরিবারের উনুনে হাঁড়িই বসছে না। তাই বন্যা পরবর্তী দ্রুত রাস্তা সংস্কারসহ ক্ষতিগ্রস্তদের পুনর্বাসনের জোর দাবি জানাচ্ছি। উপজেলা নির্বাহী অফিসার সোনিয়া সুলতানা বলেন, বর্তমানে সুরমাসহ সব নদ-নদী ও হাওর, খাল-বিলের পানি ক্রমশ নামতে শুরু করেছে। উপদ্রুত এলাকায় এ যাবত ৪০ মে. টন চাল, শুকনো খাবার, রান্নাকরা খাবার, পানি বিশুদ্ধিকরণ ট্যাবলেট ও পানি বিতরণসহ আমাদের ত্রাণ তৎপরতা অব্যাহত রয়েছে। জনপ্রতিনিধিদের প্রণয়নকৃত তালিকা মোতাবেক বন্যা পরবর্তী ভুক্তভোগীদের ক্ষয়ক্ষতি পুষিয়ে নিতে প্রয়োজনীয় পদক্ষেপ নেয়া হবে বলে জানান তিনি।
",20/9/2020,country-news
বন্যায় সব হারিয়ে এখন পুঁজিশূণ্য মৎস্য খামারিরা,"সুনামগঞ্জের দোয়ারাবাজার উপজেলার সুরমা ইউনিয়নের আলীপুর গ্রামের মৎস্যচাষী আব্দুস শহীদ। তার ১৭টি দীঘি ও পুকুর। ১৬টিই তলিয়ে গেছে বন্যায়। খামারে ২ কোটি টাকা পুঁজি খাটান তিনি। পোনা ছাড়াও পুরোনো বড় মাছও মজুদ ছিল পুকুরগুলোতে।



সম্প্রতি বন্যায় প্রায় দেড় কোটি টাকার মাছ ভেসে গিয়ে পুঁজি হারিয়ে এখন দুশ্চিন্তায় দিন কাটছে তার। জেলার শ্রেষ্ঠ মৎস্যচাষীর পুরস্কারপ্রাপ্ত ওই গ্রামের আব্দুর রহিম। তিনি দীর্ঘদিন থেকে মৎস্য চাষ ও ব্যবসার সাথে জড়িত। বাড়ির পাশেই ৪০ বিঘা জমিতে ছোট, বড় ও মাঝারি ৫টি পুকুর আছে তার। সবটিতেই পুরোনো মাছ মজুদ ছিল। বন্যায় একাধিক পুকুরের পাড় ভেঙ্গে ভেসে গেছে তার প্রায় ৬০ লাখ টাকার মাছ। একই ইউনিয়নের টেংরাটিলা গ্রামের মৎস্যচাষী শের মাহমুদ ভূঁইয়া। ৪০ একর জমিতে একটি বিশাল দীঘি খনন করে তাতে এবারই প্রথম শুরু করেছিলেন বানিজ্যিকভাবে মাছ চাষ। দীঘি ছাড়াও আরও ৪টি পুকুর রয়েছে তার। এবারের প্রথম দফা বন্যার পানিতে ভেসে গেছে প্রায় ৩০ লাখ টাকার মাছ। একই গ্রামের মৎস্যচাষী তাজুল ইসলাম। বন্যায় ভেসে গেছে তার ছোট-বড় ৭টি পুকুরের বিভিন্ন প্রজাতির দেশি-বিদেশি প্রায় ২০ লাখ টাকার মাছ।শুধু মৎস্যচাষী আব্দুস শহীদ, আব্দুর রহিম, শের মাহমুদ ভূইয়া, তাজুল ইসলামই নয়, বন্যার পানিতে এবার দোয়ারাবাজার উপজেলার কয়েক শতাধিক পুকুর তলিয়ে গেছে। সরেজমিনে গিয়ে মৎস্যচাষীদের করুণ দূর্দশার খবর জানা গেছে। বানের পানিতে ভেসে গেছে খামারিদের অন্তত কয়েক কোটি টাকার মাছ। দীঘি-পুকুরে বিনিয়োগকৃত শ্রম-ঘাম, পুঁজি সবই বানের পানিতে তলিয়ে গিয়ে এখন অনেকের কাধে বইছে ঋণের বোঝা। মৎস্যচাষীদের সঙ্গে আলাপ করে জানা যায়, অব্যাহত টানা ভারি বর্ষণ ও উজান থেকে নেমে আসা আকস্মিক পাহাড়ি ঢলে সৃষ্ট বন্যায় এবার আগাম কোনো প্রস্তুতি নিতে পারেননি তারা। বন্যার তীব্র স্রোতে জাল দিয়ে ঘেরাও করেও মাছ আটকানো যায়নি। অনেক পুকুরের পাড়ও ভেঙে গেছে। করোনা ও বন্যা পরিস্থিতি সব মিলিয়ে এখন পুঁজিশূণ্য হয়ে পড়েছেন উপজেলার মৎস্যচাষীরা। উপজেলার মৎস্য খাদ্য ডিলার কাজী মনিরুজ্জামানে এ প্রতিবেদককে বলেন, উপজেলাধীন মৎস্য খামারে মাছের খাদ্য সরবরাহ করতে আমি বিভিন্ন কোম্পানি থেকে বাকিতে মাল কিনে মাছ চাষীদের কাছে তা বিক্রি করি। মাছ বড় করে বাজারজাত করার পর ওই মাছ বিক্রির টাকা দিয়ে আমার পাওনা টাকা পরিশোধ করেন মাছ চাষীরা। বছর শেষে কোম্পানিকেও তাদের সব পাওনা টাকা পরিশোধ করতে হয় আমাকে। কিন্তু এবার করোনা ও আকস্মিক বন্যায় মাছচাষীরাই শুধু ক্ষতিগ্রস্তই হননি, আমরা মাছের খাদ্য সরবরাহকারীরাও বিরাট ক্ষতিগ্রস্ত হয়েছি। এলাকা ও এলাকার বাইরের মাছ চাষীদের কাছে আমি এখনো প্রায় দেড় কোটি টাকা পাওনা রয়েছি। উপজেলা মৎস্য কর্মকর্তা তুষার কান্তি বর্মণ জানান, উপজেলার মৎস্যচাষীরা এবার ব্যাপক লোকসানে পড়েছেন। বন্যা পরবর্তীতে মৎস্যচাষীদের ক্ষয়ক্ষতির পরিমাণ নির্ধারণের কাজ এখনও প্রক্রিয়াধীন রয়েছে। ক্ষতিগ্রস্থ মৎস্যচাষীরা সরকারি প্রণোদনার জন্য আবেদন করলে তাদেরকে সবধরনের সহযোগিতা করা হবে।",20/9/2020,country-news
নিখোঁজের তিনদিন পর মিলল নববিবাহিত যুবকের ভাসমান লাশ,"সুনামগঞ্জের দোয়ারাবাজার উপজেলার নোয়াগাঁও এলাকায় বন্যার পানিতে নিখোঁজ হওয়ার তিনদিন পর নজির আহমদ নামে এক নববিবাহিত যুবকের লাশ উদ্ধার করা হয়েছে।
বৃহস্পতিবার সকাল ৮টার দিকে দোয়ারাবাজার-সুনামগঞ্জ সড়কের পাশ ঘিরে প্রবাহিত নোয়াগাঁও খালের ভাটিতে হাওরের জমিতে তার ভাসমান লাশ দেখতে পান জেলেরা।



তিনি উপজেলার পান্ডারগাঁও ইউনিয়ন জামায়াতের সেক্রেটারি ও স্থানীয় মঙ্গলপুর গাজীনগর গ্রামের ছিদ্দেক আলীর ছেলে। গত সোমবার রাত সাড়ে ৮টার দিকে একই উপজেলার মান্নারগাঁও ইউনিয়নের ঢুলপশি গ্রামে শ্বশুর রজব আলীর বাড়িতে দোয়ারাবাজার-সুনামগঞ্জ সড়ক ধরে হেঁটে যাওয়ার সময় পা ফঁসকে সড়কের পাশের নোয়াগাঁও খালে পড়ে তলিয়ে যান তিনি। এ সময় স্রোতের তোড়ে সড়কের ওপর দিয়ে প্রবাহিত বন্যার পানি ও খালের পানি একাকার ছিল। এরপর থেকে তিনি নিখোঁজ রয়েছেন। মঙ্গলবার দিনভর ফায়ার সার্ভিসের ডুবুরি দলসহ অনেক খোঁজাখুঁজি করেও তার কোনো হদিস মেলেনি।স্থানীয় ইউপি সদস্য অজিত চন্দ্র দাস ও দোয়ারাবাজার থানার ওসি আবুল হাশেম লাশ উদ্ধারের বিষয়টি নিশ্চিত করেছেন।
",20/9/2020,country-news
"দোয়ারাবাজারে পানি কমছে, দুর্ভোগ বাড়ছে","ভাটিতে পানির টান না থাকায় দোয়ারাবাজারে বন্যার পানি কমছে শম্বুক গতিতে। সুরমাসহ উপজেলার সব নদ-নদীর পানি কমলেও হাওর এলাকায় বানের পানি অপরিবর্তিত রয়েছে। এ দিকে পানি কমার সঙ্গে সঙ্গে ভাঙন দেখা দিয়েছে। এতে দুর্ভোগ বেড়েছে পানিবন্দি মানুষের।



উপজেলা সদরের সঙ্গে অধিকাংশ ইউনিয়নের সড়ক যোগাযোগ বিচ্ছিন্ন রয়েছে। গৃহপালিত গবাদিপশু নিয়ে চরম বিপাকে পড়েছেন কৃষকরা। উপজেলা প্রশাসন শুকনো খাবারের প্যাকেট বিতরণ করলেও তা একেবারে অপ্রতুল। উপদ্রুত এলাকায় পর্যাপ্ত ত্রাণ এখনও পৌঁছেনি।জেলার শ্রেষ্ঠ মৎস্য খামারি আবদুর রহিম জানান, পানিতে ভেসে যায় সুরমা, বগুলা ও দোয়ারা সদর ইউনিয়নের শতাধিক ঘেরের কোটি টাকার মাছ।

উপজেলা নদীভাঙন প্রতিরোধ কমিটির সভাপতি তাজুল ইসলাম জানান, ইতিমধ্যে উপজেলা সদরে দুটি দোকান সুরমা নদীতে তলিয়ে গেছে। চিলাই নদী পানি ব্যবস্থাপনা সমবায় সমিতির সাধারণ সম্পাদক শিব্বির আকন্দ (সাব্বির) জানান, দোয়ারাবাজার-বগুলা-লক্ষ্মীপুর সড়কে মোকামের পাশে, ক্যাম্পের ঘাটের পাশে ও উত্তর আলমখালী অংশে চিলাই নদীর বেড়িবাঁধে ভাঙনসহ বিভিন্ন সড়কে অনেকগুলো ফাটল ও ভাঙন দেখা দিয়েছে। এতে দুই তীরের সহস্রাধিক হেক্টর উঠতি আউশ ফসল, আমনের বীজতলা ও সবজি খেত তলিয়ে গেছে।একদিকে মহামারী করোনার থাবা, অপরদিকে ভয়াল বন্যার ছোবল। এ যেন 'মরার উপর খাঁড়ার ঘা'। এ সব দৈন্যদশায় দোয়ারাবাজারকে বন্যাদুর্গত এলাকা ঘোষণার দাবি জানিয়েছেন সচেতন মহল।উপজেলা নির্বাহী কর্মকর্তা সোনিয়া সুলতানা জানান, বৃষ্টিপাত অপেক্ষাকৃত কম হওয়াতে বন্যার পানি কমতে শুরু করেছে। দুর্যোগ মোকাবেলায় সার্বক্ষণিক মনিটরিংসহ কন্ট্রোলরুমসহ বিভিন্ন শিক্ষা প্রতিষ্ঠানে আশ্রয়কেন্দ্র খোলা হয়েছে। ক্ষয়ক্ষতির তালিকা প্রণয়নের জন্য ইউপি চেয়ারম্যানদের জানানো হয়েছে।",20/9/2020,country-news
দোয়ারাবাজারে করোনায় প্রথম মৃত্যু                                     ,"সুনামগঞ্জের দোয়ারাবাজারে করোনায় আক্রান্ত হয়ে প্রথম মৃত্যুবরণ করেছেন উপজেলার বাংলাবাজার ইউনিয়নের ঘিলাতলী সরকারি প্রাথমিক বিদ্যালয়ের সহকারী শিক্ষক আরশ আলী (৫০)।



তার গ্রামের বাড়ি একই ইউনিয়নের পার্শ্ববর্তী উস্তিঙ্গেরগাঁও (উত্তর) লম্বাপাড়ায়। সিলেটের শহীদ শামসুদ্দিন হাসপাতালে চিকিৎসাধীন অবস্থায় মঙ্গলবার দিবাগত রাত ১টা ২০ মিনিটের সময় তিনি মারা যান। উপজেলা প্রাথমিক সহকারী শিক্ষক সমিতির প্রতিষ্ঠাতা সভাপতি ছিলেন তিনি। বুধবার সকাল সাড়ে ১০টায় উপজেলা স্বাস্থ্য কমপ্লেক্স ও ইসলামী ফাউন্ডেশনের প্রতিনিধি এবং মৃতের স্বজনসহ মরহুমের সাথী শিক্ষকবৃন্দের উপস্থিতিতে স্বাস্থ্যবিধি মেনে জানাজা শেষে তাকে তার পারিবারিক গোরস্থানে দাফন করা হয়। এ যাবত দোয়ারাবাজার উপজেলায় করোনাভাইরাসে আক্রান্ত হয়েছেন মোট ৯২ জন। তন্মধ্যে সুস্থ হয়েছেন ৫৪ জন, সুনামগঞ্জ পুলিশ লাইন হাসপাতালে চিকিৎসাধীন রয়েছেন এক পুলিশ সদস্য, হোম আইসোলেশনে রয়েছেন ৩৬ জন এবং একজন মারা গেছেন বলে জানিয়েছেন উপজেলা স্বাস্থ্য ও পরিবার পরিকল্পনা কর্মকর্তা দেলোয়ার হোসেন।শিক্ষক আরশ আলীর মৃত্যুতে গভীর শোক প্রকাশ করে তার শোকসন্তপ্ত পরিবারবর্গের প্রতি সমবেদনা জানিয়েছেন সরকারি প্রতিষ্ঠান সংক্রান্ত ও স্বাস্থ্য মন্ত্রণালয় সম্পর্কিত স্থায়ী কমিটির সদস্য সুনামগঞ্জ-৫ (ছাতক-দোয়ারাবাজার) আসনের সংসদ সদস্য মুহিবুর রহমান মানিক, উপজেলা আওয়ামী লীগের আহ্বায়ক ও উপজেলা পরিষদের সাবেক চেয়ারম্যান অধ্যক্ষ ইদ্রিস আলী বীর প্রতীক, উপজেলা প্রাথমিক বিদ্যালয় শিক্ষক সমিতির সদস্যবৃন্দ। ",20/9/2020,country-news
শ্বশুরবাড়ি যাওয়ার পথে পা পিছলে বন্যার পানিতে নিখোঁজ নববিবাহিত যুবক ,"সুনামগঞ্জের দোয়ারাবাজারে শ্বশুরবাড়ি যাওয়ার পথে পা পিছলে বন্যার পানিতে ডুবে নাজির আহমদ (৩০) নামে নববিবাহিত এক যুবক নিখোঁজ হয়েছেন।



তিনি উপজেলার পান্ডারগাঁও ইউনিয়নের মঙ্গলপুর গাজীনগর গ্রামের ছিদ্দেক আলীর ছেলে। সোমবার রাতে দোয়ারাবাজার-সুনামগঞ্জ সড়কের পাশে নোয়াগাঁও খালে এ ঘটনা ঘটে।মঙ্গলবার দুপুরে বিষয়টি নিশ্চিত করেছেন দোয়ারাবাজার থানার ওসি আবুল হাসেম। এলাকাবাসীর বরাত দিয়ে তিনি জানান, মাত্র দু’সপ্তাহ আগে বিয়ে করেছেন নাজির আহমদ। ঘটনার রাতে তিনি একই উপজেলার মান্নারগাঁও ইউনিয়নের ঢুলপশি গ্রামে শ্বশুর রজব আলীর বাড়িতে যাচ্ছিলেন। বন্যায় তলিয়ে যাওয়া দোয়ারাবাজার-সুনামগঞ্জ সড়ক দিয়ে হেঁটে যাওয়ার সময় নোয়াগাঁও এলাকায় হঠাৎ পা পিছলে গিয়ে পাশের খালে পড়ে তলিয়ে যান তিনি। এ সময় পানির স্রোতে নিখোঁজ হন তিনি। অনেক খোঁজাখুঁজি করেও তার কোনো সন্ধান মেলেনি।স্থানীয় ইউপি সদস্য অজিত চন্দ্র দাস বলেন, আমরা স্থানীয়রা অনেক চেষ্টা চালিয়েও নাজির আহমদের কোনো সন্ধান পাইনি। তবে উদ্ধার তৎপরতা অব্যাহত রয়েছে।
",20/9/2020,country-news
দোয়ারাবাজারে নববধূ গণধর্ষণে গ্রেফতার ৪,"সুনামগঞ্জের দোয়ারাবাজারে নববধূকে গণধর্ষণের ঘটনায় জড়িত থাকার অভিযোগে ৪ ধর্ষককে গ্রেফতার করেছে দোয়ারাবাজার থানা পুলিশ। দোয়ারাবাজার থানার ওসি মো. আবুল হাসেমের নেতৃত্বে অভিযান চালিয়ে মঙ্গলবার রাতে একদল পুলিশ তাদের গ্রেফতার করে।



তারা হল- নরসিংপুর ইউনিয়নের সাবেক চেয়ারম্যান ও দিনেরটুক গ্রামের হাবিবুর রহমানের ছেলে এমদাদুর রহমান, একই গ্রামের নুরুদ্দিনের ছেলে সেবুল মিয়া, নোয়াব আলীর ছেলে হাসান আলী ও গোলাম রহমানের ছেলে সাহাব উদ্দিন। স্থানীয় সূত্রে জানা যায়, উপজেলার নরসিংপুর ইউনিয়নে গ্রামের দিনেরটুক গ্রামের নিরীহ এক দিনমজুর ঘটনার ৬ দিন আগে একই গ্রামের দিনমজুরের মেয়েকে যথানিয়মে বিয়ে করেন। তখন ওই নববধূর ওপর প্রভাবশালী স্থানীয় লম্পটদের নজর পড়ে। ১১ জুন রাতে চার লম্পট পূর্বপরিকল্পনা অনুযায়ী নববধূর স্বামীর হাত-পা মুখ বেঁধে নববধূকে ঘর থেকে তুলে নিয়ে রাতভর ধর্ষণ করে বিবস্ত্র অবস্থায় ছেড়ে যায়।দিনমজুর স্থানীয় প্রভাবশালীদের বিরুদ্ধে কী করবে এ নিয়ে চরম দুশ্চিন্তায় পড়েন। আবার এরকম পৈশাচিক ঘটনা হজম করতে পারছিলেন না। অনেক ভেবে ১৬ জুন চার লম্পটের বিরুদ্ধে দোয়ারা থানায় মামলা রুজু করে গৃহবধূর স্বামী। মামলাটি গুরুত্বের সঙ্গে নিয়ে অ্যাকশনে নামে পুলিশ। দোয়ারাবাজার থানার ওসি আবুল হাসেম বুধবার যুগান্তরকে বলেন, আমানবিক এ ঘটনার কথা শুনে তাৎক্ষণিক মামলা নিয়ে অভিযানে নেমে পড়ি। ওই রাতেই আমরা সুকৌশলে চারজন ধর্ষককে গ্রেফতার করতে সক্ষম হই। তিনি বলেন, ঘটনাটি স্থানীয়ভাবে দামাচাপা দেয়ার চেষ্টা চলছিল। কিন্তু সে সুযোগ দেয়া হয়নি। গ্রেফতারকৃতদের বুধবার সকালে আদালতে তোলা হয়েছে।",20/9/2020,country-news
স্বামীকে বেঁধে রেখে নববধূকে নিপীড়নে গ্রেফতার ৪,"সুনামগঞ্জের দোয়ারাবাজার উপজেলায় নববধূকে নিপীড়নের অভিযোগে চার যুবককে গ্রেফতার করেছে পুলিশ।



মঙ্গলবার রাতে ওই নববধূর স্বামী বাদী হয়ে দোয়ারাবাজার থানায় একটি মামলা (নং-৯, তাং ১৬/৬/২০২০ ইং) করেছেন। এর পরই উপজেলার নরসিংপুর ইউনিয়নের দ্বীনেরটুক গ্রামে অভিযান চালিয়ে তাদের গ্রেফতার করা হয়।গ্রেফতারকৃতরা হলো- একই গ্রামের নোয়াব আলীর ছেলে হাছন আলী (২২), গোলাম রাব্বানীর ছেলে শাহাব উদ্দিন (২০), হাবিবুর রহমানের ছেলে এমদাদুর রহমান (৩০) ও নূর উদ্দিনের ছেলে জমির উদ্দিন সেবুল (২২)।এলাকাবাসী সূত্রে জানা যায়, গত ১১ জুন রাত সাড়ে ১২টার দিকে ওই চার যুবক বসতঘরের পেছনের দরজা ভেঙে ভেতরে ঢুকে স্বামীর মুখ চেপে ধরে হাত-পা বেঁধে রেখে নববধূকে নির্জন স্থানে নিয়ে যায়। সেখানে রাতভর পালাক্রমে নিপীড়ন চালায়।এ ব্যাপারে দোয়ারাবাজার থানার ওসি মো. আবুল হাসেম জানান, ঘটনাটি ধামাচাপা দেয়ার চেষ্টা চলছিল। খবর পেয়ে অভিযুক্ত চার ধর্ষককে গ্রেফতার করা হয়। তাদের আদালতে পাঠানো হবে।",20/9/2020,country-news
সুনামগঞ্জে গলায় ফাঁস দিয়ে যুবকের আত্মহত্যা,"সুনামগঞ্জের দোয়ারাবাজারের পল্লীতে দীন ইসলাম (২৭) নামে এক যুবক গলায় ফাঁস দিয়ে আত্মহত্যা করেছেন।



বৃহস্পতিবার দিনগত রাতে নিজ ঘরের পাশে রাতা (বৈদরাজ) গাছের ডালে গলায় রশি পেঁচিয়ে আত্মহত্যা করেন।ইসলাম উপজেলার লক্ষ্মীপুর ইউনিয়নের রসরাই গ্রামের অদুদ মিয়ার ছেলে।স্থানীয় ইউপি মেম্বার তমিজউদ্দিন যুগান্তরকে জানান, রাতে খাওয়া-দাওয়া শেষে পরিবারের সঙ্গে ঘুমিয়ে পড়েন দীন ইসলাম। পরে সে রাতের কোনো একসময় ঘরের পাশে রাতা গাছের সঙ্গে গলায় রশি পেঁচিয়ে আত্মহত্যা করেন। ভোরে ঘুম থেকে উঠে ছেলেকে গাছের ডালে ঝুলন্ত অবস্থায় দেখতে পান মা। দোয়ারাবাজার থানার ওসি আবুল হাসেম যুগান্তরকে বিষয়টি নিশ্চিত করেছেন।",20/9/2020,country-news
পাখির বাসা ভাঙতে গিয়ে কিশোরের মৃত্যু,"সুনামগঞ্জের দোয়ারাবাজারে বিদ্যুতের খুঁটির ওপর থেকে পাখির বাসা ভেঙে ছানা আনতে গিয়ে বিদ্যুৎস্পৃষ্ট হয়ে অলিউর রহমান নামের (১৫) এক কিশোর ঘটনাস্থলেই মারা যায়।



মর্মান্তিক এ ঘটনাটি ঘটেছে মঙ্গলবার বিকালে উপজেলার সদর ইউনিয়নের নৈনগাঁও এলাকায় লাফার্জ-দোয়ারাবাজার সড়কের পাশে।নিহত অলিউর রহমান পার্শ্ববর্তী ছাতক উপজেলার নোয়ারাই ইউনিয়নের বেতুরা আছদনগর গ্রামের সামছু মিয়ার পুত্র।স্থানীয় সূত্রে জানা যায়, মঙ্গলবার বিকালে অলিউর রহমান ওয়াপদার ১১ হাজার ভোল্টেজের বিদ্যুতের খুঁটির ওপরে থাকা শালিক পাখির বাসা ভেঙে ছানা আনতে খুঁটি বেয়ে উপরে উঠতে থাকে। খুঁটির শেষ প্রান্তে উঠামাত্রই বিদ্যুৎস্পৃষ্ট হয়ে ছিটকে নিচে সড়কের পাশের ব্লকের ওপর পড়ে যায় সে। স্থানীয়রা তাকে উদ্ধার করে দোয়ারাবাজার স্বাস্থ্য কমপ্লেক্সে নিয়ে গেলে কর্তব্যরত ডাক্তার সাইফুল ইসলাম তাকে মৃত ঘোষণা করেন।দোয়ারাবাজার থানার ওসি আবুল হাশেম বলেন, ঘটনাটি আমি লোকমুখে শুনেছি।",20/9/2020,country-news
দোয়ারাবাজারে আরও ৩ জনের করোনা শনাক্ত,"সুনামগঞ্জের দোয়ারাবাজারে আরও তিনজনের করোনা করোনা শনাক্ত হয়েছে।



মঙ্গলবার উপজেলা স্বাস্থ্য ও পরিবার পরিকল্পনা কর্মকর্তা দেলোয়ার হোসেন বিষয়টি নিশ্চিত করেছেন।আক্রান্তদের মধ্যে উপজেলার বাংলাবাজার ইউনিয়নের পালকাপন গ্রামের একজন এবং একই ইউনিয়নের ভিকারগাঁও গ্রামের ২ জন। তাদেরকে হোম আইসোলেশনে রাখা হয়েছে।এ নিয়ে এ উপজেলায় মোট আক্রান্তের সংখ্যা ৯ জন। আগের আক্রান্ত হওয়া ৬ জনের মধ্যে ৫ জন সুস্থ হয়ে বাড়ি ফিরেছেন। বাকি একজনকে দোয়ারাবাজার উপজেলা স্বাস্থ্য কমপ্লেক্সের আইসোলেশনে রাখা হয়েছে।",20/9/2020,country-news
"প্রেমের ফাঁদে ফেলে তরুণীকে দল বেঁধে ধর্ষণ, গ্রেফতার ৪","সুনামগঞ্জের জগন্নাথপুরে প্রেমের ফাঁদে ফেলে এক তরুণীকে দল বেঁধে ধর্ষণ করা হয়েছে বলে অভিযোগ পাওয়া গেছে। বৃহস্পতিবার এ ঘটনায় পুলিশ চারজনকে গ্রেফতার করে সুনামগঞ্জ জেলহাজতে প্রেরণ করেছে।



গ্রেফতারকৃতরা হচ্ছে- জগন্নাথপুর উপজেলার কলকলিয়া ইউনিয়নের খাশিলা গ্রামের আমির উদ্দিনের ছেলে আনোয়ার হোসেন (২৫), হাসিমাবাদ এলাকার পাখি মিয়ার ছেলে ছানা মিয়া (২৬), নেত্রকোনা জেলার (বর্তমান ঠিকানা ইকড়ছই) মৃত সুরুজ মিয়ার ছেলে অনিক মিয়া (১৯) ও বড় মোহাম্মদপুর গ্রামের আবদুল মানিকের ছেলে সুহেল মিয়া (২৪)।জানা গেছে, জগন্নাথপুর পৌরসভার হাসিমাবাদ এলাকায় ১৮ বছরের এক তরুণীর সঙ্গে প্রেমের সম্পর্ক গড়ে তোলে আনোয়ার হোসেন। একপর্যায়ে প্রেমের ফাঁদে ফেলে ফুসলিয়ে রোববার রাতে ওই তরুণীকে তার বাড়ি থেকে বের করে এনে আনোয়ার হোসেন উপজেলা সদরের জগন্নাথপুর বাজারের একটি আবাসিক হোটেলে গিয়ে উঠে।মেয়েটিকে হোটেলের একটি কক্ষে আটকে রেখে রাতভর আনোয়ার মিয়াসহ তার চার বন্ধু মিলে ধর্ষণ করে। তিনদিন হোটেলের কক্ষে বন্দি থাকার পর বুধবার সকালের দিকে মেয়েটি কৌশলে হোটেল কক্ষ থেকে বের হয়ে বাড়িতে চলে যায়।ওই দিন বিকালে ওই তরুণী বাদী হয়ে পাঁচজনের বিরুদ্ধে জগন্নাথপুর থানায় ধর্ষণের মামলা দায়ের করে। মামলার পর পুলিশ বৃহস্পতিবার অভিযান চালিয়ে চারজনকে গ্রেফতার করে। তবে অপর অভিযুক্ত হাসিমাবাদ এলাকার ছনর মিয়ার ছেলে সেলন মিয়া এখনও পলাতক রয়েছে।জগন্নাথপুর থানার ওসি ইখতিয়ার উদ্দিন জানান, ওই তরুণীর মামলার প্রেক্ষিতে চারজনকে গ্রেফতার করে কারাগারে পাঠানো হয়েছে। আর ভিকটিমকে ডাক্তারি পরীক্ষার জন্য সিলেট এমএজি ওসমানী মেডিকেল কলেজ হাসপাতালে প্রেরণ করা হয়েছে।",20/9/2020,country-news
"জগন্নাথপুরে টিসিবি পণ্য কেলেঙ্কারি, যুবলীগ নেতা জেলহাজতে","সুনামগঞ্জের জগন্নাথপুর উপজেলায় একটি গুদাম থেকে টিসিবির ন্যায্যমূল্যের বিপুল পরিমাণ পণ্যের মোড়ক অবৈধভাবে পরিবর্তন করে কালোবাজারে বিক্রি করায় যুবলীগ নেতা নোমান হোসেনকে (৩৫) গ্রেফতার করেছে পুলিশ।



মামলার আড়াই মাস পর বুধবার রাতে নিজ বাড়ি থেকে নোমান হোসেনকে গ্রেফতার করা হয়, বৃহস্পতিবার আদালতের মাধ্যমে তাকে জেলহাজতে পাঠানো হয়েছে।পুলিশ জানায়, গত ১৬ এপ্রিল জগন্নাথপুর উপজেলার পাইলগাঁও ইউনিয়নের আলীপুর বাজারে অভিযান চালিয়ে স্থানীয় প্রশাসন নোমান হোসেনের গুদাম থেকে টিসিবির বিপুল পরিমাণ পণ্য জব্দ করে। এ সময় গুদামের মালিক নোমান হোসেন পালিয়ে যায়। তার বাড়ি জগন্নাথপুরের শেষ সীমান্তে হবিগঞ্জের নবীগঞ্জ উপজেলার ইনাতগঞ্জের লালাপুর গ্রামে। তার বাবার নাম হালিমউল্লা।প্রশাসন ও স্থানীয় সূত্র জানায়, নোমান হোসেন আলীপুর বাজারে টিসিবির পণ্য মজুদ করে অসৎ উদ্দেশে মোড়ক পরিবর্তন করে কালোবাজারে বিক্রির জন্য রেখেছিলেন। খবর পেয়ে জগন্নাথপুর উপজেলা প্রশাসনের পক্ষে নির্বাহী ম্যাজিস্ট্রেট জগন্নাথপুর উপজেলার সহকারী কমিশনার (ভূমি) মো. ইয়াসির আরাফাত ও জগন্নাথপুর থানার ওসি ইখতিয়ার উদ্দিন চৌধুরীর নেতৃত্বে একদল পুলিশ আলীপুর বাজারে অভিযান চালিয়ে টিসিবির মোড়ক পরিবর্তনের প্রমাণ পান। গুদামের কর্মচারীর স্বীকারোক্তি অনুসারে টিসিবির ৪৯ কার্টন পুষ্টি ব্র্যান্ডের সয়াবিন তেল এবং ৫০ কেজি ওজনের ৭৩ বস্তা চিনি জব্দ করা হয়।নবীগঞ্জ উপজেলা যুবলীগের সাধারণ সম্পাদক জামাল আহমেদ বলেন, স্থানীয় যুবলীগে নোমান হোসেনের কোনো পদ নেই। তবে যুবলীগের রাজনীতির সঙ্গে তিনি যুক্ত আছেন।মামলার তদন্তকারী কর্মকর্তা এসআই রাজিব রহমান জানান, গোপন সংবাদের প্রেক্ষিতে বুধবার নিজ বাড়ি থেকে নোমান হোসেনকে গ্রেফতার করা হয়। বৃহস্পতিবার তাকে আদালতের মাধ্যমে সুনামগঞ্জ জেল হাজতে পাঠানো হয়েছে।জগন্নাথপুর থানার ওসি ইখতিয়ার উদ্দিন চৌধুরী বলেন, টিসিবির পণ্য জব্দ করার ঘটনায় পুলিশ বাদী হয়ে মামলা দায়ের করেছিল এবং জব্দকৃত মালামাল নিলামে বিক্রি করা হয়েছে।",20/9/2020,country-news
জগন্নাথপুরে স্বাস্থ্যবিধি না মানায় ৩৭ হাজার টাকা জরিমানা ,"সুনামগঞ্জের জগন্নাথপুরে করোনাভাইরাসের সংক্রমণ এড়াতে আবারও মাঠে নেমেছে প্রশাসন। বৃহস্পতিবার বিকাল ৪টা থেকে সন্ধ্যা ৭টা পর্যন্ত পৌর শহরের জগন্নাথপুর বাজারে ভ্রাম্যমাণ আদালতের অভিযান পরিচালিত হয়।



অভিযান চলাকালে সরকারি নির্দেশনা উপেক্ষা করে দোকানপাট খোলা রাখায় এবং স্বাস্থ্যবিধি অমান্য করায় ব্যবসায়ী ও পথচারীসহ ১৩ জনকে ৩৭ হাজার টাকা অর্থদণ্ড প্রদান করা হয়েছে।জগন্নাথপুর উপজেলা সহকারী কমিশনার (ভূমি) মো. ইয়াসির আরাফাত বলেন, সরকারি নির্দেশ অমান্য করে দোকানপাট খোলা রেখে লোকসমাগম পরিবেশ তৈরি করায় এবং সুরক্ষামূলক মাস্ক, হ্যান্ডগ্লাভস ছাড়া জটলা সৃষ্টি করায় ১৩টি মামলায় বিভিন্ন ব্যবসায়ী ও ব্যক্তিকে মোট ৩৭ হাজার টাকা অর্থদণ্ড প্রদান করা হয়। এ ধরনের অভিযান অব্যাহত থাকবে।
",20/9/2020,country-news
"জগন্নাথপুরে সন্ত্রাসীরা বেপরোয়া, এক মাসে নিহত ৩","সুনামগঞ্জের জগন্নাথপুর উপজেলায় করোনাকালে আইনশৃঙ্খলার চরম অবনতি ঘটেছে। অস্ত্রধারী সন্ত্রাসীরা বেপরোয়া হয়ে ওঠেছে।



অবৈধ অস্ত্রের ঝনঝনানিতে এলাকাবাসী আতঙ্কগ্রস্থ হয়ে পড়েছেন। প্রানঘাতী করোনাভাইরাসের সময়ও লোকজন খুন, অগ্নিসন্ত্রাস, মারামারি ও রক্তক্ষয়ী সংঘর্ষে জড়িয়ে পড়েছেন। এ উপজেলায় গত এক মাসে তিনটি হত্যাকাণ্ড ও ২৪ বার সংঘর্ষের ঘটনায় কমপক্ষে তিন শতাধিক মানুষ আহত হয়েছেন। সাম্প্রতিককালে সংঘর্ষের ঘটনা বৃদ্ধি পাওয়াতে এলাকায় উদ্বেগ ও আতঙ্ক দেখা দিয়েছে।পুলিশ ও এলাকাবাসী সূত্র জানায়, মে মাসে দেশজুড়ে করোনা পরিস্থিতিতে লকডাউন ঘোষণা করলে জগন্নাথপুর উপজেলায় প্রশাসনের পক্ষ থেকে সামাজিক দূরত্ব বজায় ও স্বাস্থ্যবিধি মেনে চলতে সচেতনতা সৃষ্টিতে নানা পদক্ষেপ গ্রহণ করা হয়। এর মধ্যেই গত এক মাসে তিনটি হত্যাকাণ্ড ও সংঘর্ষের ঘটনায় তিন শতাধিক লোক আহত হওয়ার ঘটনা ঘটে।জগন্নাথপুর উপজেলা স্বাস্থ্য ও পরিবার পরিকল্পনা কর্মকর্তা মধুসূদন ধর এ নিয়ে উদ্বেগ প্রকাশ করে বলেন, বৈশ্বিক এমন দুর্যোগময় পরিস্থিতিতে দেশিবিদেশি অস্ত্রসস্ত্রে সজ্জিত হয়ে সংঘর্ষের ঘটনায় আহতদের চিকিৎসা দিতে গিয়ে আমাদের হিমশিম খেতে হয়। গত মে মাসে ৩৮৫ জন গুরুতর আহত রোগীকে চিকিৎসা দেয়া হয়। এসব সংঘর্ষের ঘটনায় গুরুতর আহত ৪৩ জনকে সিলেটে এমএজি ওসমানী মেডিকেল কলেজ হাসপাতালে প্রেরণ করা হয়। গুলিবিদ্ধ আহতরা এখনও যন্ত্রণায় কাতরাচ্ছেন। অন্য আহতদের উপজেলা স্বাস্থ্য কমপ্লেক্সে ভর্তি করে চিকিৎসা দেয়া হচ্ছে।তিনি আরও বলেন, বর্তমান করোনা পরিস্থিতিতে মারামারির ঘটনা ভাইরাসের সংক্রমণ ঝুঁকি আরও বাড়াবে। এখনই সবার মধ্যে সচেতনতা তৈরি করা উচিৎ।উল্লেখ্য, গত ২৭ মে কলকলিয়া ইউনিয়নের নাদামপুর গ্রামে দুই সতীনের ঝগড়া থামাতে গিয়ে প্রাণ হারিয়েছেন ভাসুর রোয়াব আলী (৪৫)। এর আগে গত ১৬ মে উপজেলার মীরপুর ইউনিয়নের আটঘর গ্রামে আমপাড়াকে কেন্দ্র করে হামলায় সাদিকুর রহমান (৫০) নামে একজন নিহত হন। গত ২৩ মে উপজেলার আশারকান্দি ইউনিয়নের মিলিক গ্রামে তুচ্ছ ঘটনা নিয়ে সংঘর্ষের ঘটনায় তখলিছ মিয়া (৫৮) নামে একব্যক্তি খুন হন।গত ২৯ মে শুক্রবার রাতে উপজেলার নারিকেলতলা গ্রামে দৈনিক যায়যায় দিন পত্রিকার জগন্নাথপুর উপজেলা প্রতিনিধি জুয়েল মিয়ার বসতঘরে সন্ত্রাসীরা আগুন লাগিয়ে দেয়। জুয়েল জানান, লোকজন ঘর থেকে বের হতে পারলেও সব কিছু পুড়ে ছাই হয়ে যায়। এ ঘটনায় এখনও কেউ গ্রেফতার হয়নি। ২৮মে বৃহস্পতিবার রাতে জগন্নাথপুর সদর গ্রামে সুনামগঞ্জ প্রতিদিন পত্রিকার প্রতিনিধি বিপলব দেব নাথের বাসায় সন্ত্রাসী হামলার ঘটনা ঘটে। বিপলব জানান, ৮/১০জন সন্ত্রাসীর হামলায় তার মা-বাবাসহ পরিবারের ১২ জন সদস্য আহত হন।জগন্নাথপুর থানার ওসি ইখতিয়ার উদ্দিন চৌধুরী যুগান্তরকে জানান, গত এক মাসে থানায় দুটি হত্যা মামলাসহ ২৪টি মামলা হয়েছে। সবকটি মামলাই হয় সংঘর্ষের ঘটনায়। এসব মামলায় অনেকেই গ্রেফতার হয়েছেন। অন্যদের গ্রেফতারের চেষ্টা চলছে।জগন্নাথপুর উপজেলা নির্বাহী কর্মকর্তা মাহফুজুল আলম মাসুম বলেন, করোনাকালে সংঘর্ষে এরকম হতাহতের ঘটনা খুবই দুঃখজনক। আমরা অচিরেই আইন শৃংখলা কমিটির মিটিং আহবান করে অবৈধ অস্ত্র উদ্ধার, হত্যাকারী গ্রেফতার ও আইন শৃংখলা পরিস্হিতির উন্নয়নে প্রয়োজনীয় ব্যবস্থা গ্রহণ করবো।",20/9/2020,country-news
জগন্নাথপুর থানার এসআই করোনা আক্রান্ত,"সুনামগঞ্জের জগন্নাথপুর থানার সাবইন্সপেক্টর মো. আফসার উদ্দিন করোনাভাইরাসে আক্রান্ত হয়েছেন। বৃহস্পতিবার জগন্নাথপুর উপজেলার ইকড়ছই আবাসিক এলাকার ভাড়া বাসায় তাকে হোম আইসোলেশনে রাখা হয়।



জগন্নাথপুর উপজেলা স্বাস্থ্য ও পরিবার পরিকল্পনা কর্মকর্তা মধুসূদন ধর বৃহস্পতিবার জানান, গত ৩১ মে দু'জনের নমুনা সংগ্রহ করা হয়। ৩ জুন রাতে সিলেট শাহজালাল বিশ্ববিদ্যালয়ের পিসিআর ল্যাব থেকে প্রতিবেদনে দুটি পজিটিভ শনাক্ত হয়। তাদের একজন আইন-শৃঙ্খলা বাহিনীর সদস্য আফসার উদ্দিন আহমদ ও অপরজন বেসরকারি একটি ব্যাংকের ম্যানেজার। তাদের দু'জনকে হোম আইসোলেশনে রেখে চিকিৎসা দেয়া হচ্ছে।জগন্নাথপুর থানার ওসি ইখতিয়ার উদ্দিন চৌধুরী জানান, আফসার উদ্দিন আহমদ করোনা আক্রান্ত হওয়ায় তাকে হোম আইসোলেশনে রেখে চিকিৎসা দেয়া হচ্ছে। 
",20/9/2020,country-news
সুনামগঞ্জে দুই সতীনের লড়াই থামাতে গিয়ে প্রাণ গেল ভাসুরের,"সুনামগঞ্জের জগন্নাথপুর উপজেলায় দুই সতীনের লড়াই থামাতে গিয়ে প্রাণ হারালেন তাদের ভাসুর রোয়াব আলী (৫২)।



বুধবার রাতে উপজেলার কলকলিয়া ইউনিয়নের নাদামপুর গ্রামে এ ঘটনা ঘটে। নিহত রোয়াব আলী নাদামপুর গ্রামের আব্দুর রউফের ছেলে।পুলিশ ও এলাকাবাসী জানায়, ওই গ্রামের আব্দুর রউফের ছেলে নাছির উদ্দিনের দুই বউ পরিনা বেগম ও মমিনা বেগমের মধ্যে বুধবার রাতে ঝগড়া লাগে। ঝগড়া থামাতে এগিয়ে যান নাছির উদ্দিনের বড় ভাই রোয়াব আলী। একপর্যায়ে তিনি আঘাতপ্রাপ্ত হয়ে অসুস্থ হয়ে পড়েন।তাৎক্ষণিক স্বজনরা তাকে জগন্নাথপুর উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক তাকে মৃত ঘোষণা করেন।জগন্নাথপুর উপজেলা স্বাস্থ্য কমপ্লেক্সের জরুরি বিভাগের চিকিৎসক মেডিকেল অফিসার মোবারক হোসেন জানান, ওই ব্যক্তি হাসপাতালে পৌঁছার আগেই মারা যান। তার ডান হাতের আঙ্গুলে আঘাতের চিহ্ন রয়েছে।নিহতের স্ত্রী খাদিজা বেগম বলেন, দুই সতীনের ঝগড়া থামাতে গিয়ে তাদের একজনের আঘাতে আমার স্বামী মারা গেছেন। আমার স্বামীর বুকে ও হাতে আঘাতের চিহ্ন রয়েছে। ময়নাতদন্তের পর লাশ দাফন শেষে মামলা দায়ের করব।জগন্নাথপুর থানার ওসি ইখতিয়ার উদ্দিন চৌধুরী জানান, লাশের শরীরে আঘাতের কোনো চিহ্ন নেই। হাতের আঙ্গুলে সামান্য আঘাত ছিল। ময়নাতদন্তের রিপোর্ট পাওয়া গেলে এ বিষয়ে আইনানুগ পদক্ষেপ গ্রহণ করা হবে।
",20/9/2020,country-news
"জগন্নাথপুরে মাড়াই নিয়ে সংঘর্ষে গুলি, গ্রেফতার হয়নি অস্ত্রধারী সন্ত্রাসীরা","সুনামগঞ্জের জগন্নাথপুর উপজেলার কলকলিয়া ইউনিয়নের মোহাম্মদপুর গ্রামে অস্ত্রধারী সন্ত্রাসীদের দৌরাত্ম্যে আতঙ্কিত স্থানীয়রা। প্রকাশ্যে গুলি ছুঁড়ে লোকদের আহত করলেও এখনও গ্রেফতার হয়নি অস্ত্রধারী সন্ত্রাসীরা। অবৈধ অস্ত্র উদ্ধার করতে পারেনি পুলিশ।



পুলিশ ও এলাকাবাসী সূত্রে জানা গেছে, গত ২৭ এপ্রিল দুপুরে সাহেল আহমদ নিজ জমির ধান কেটে নিয়ে আসার পথে সফিক মিয়ার বাড়ির সামনে নিজস্ব জায়গায় ধান মাড়াই করতে গেলে সফিক মিয়া এতে বাঁধা প্রদান করেন। একপর্যায়ে দু’পক্ষ সংঘর্ষে জড়িয়ে পড়ে। অভিযোগ রয়েছে, সফিক মিয়ার পক্ষের লোকজনের বন্দুকের গুলিতে তিনজন গুলিবিদ্ধ হন এবং উভয়পক্ষের ১৫ জন আহত হন। আহতদের মধ্যে সাহেল আহমদের পক্ষে রায়হান মিয়া (৩৫) বাবর মিয়া (২৬) ও রানা মিয়া (৩২) গুলিবিদ্ধ অবস্থায় এবং সফিক মিয়ার পক্ষে সফিক মিয়া (৪৫) এবং জাহাঙ্গীর মিয়া (২৪) লাঠির আঘাতে আহত অবস্থায় সিলেটে এমএজি ওসমানী মেডিকেল কলেজ হাসপাতালে ভর্তি করা হয়েছে। অন্য আহতদের জগন্নাথপুর উপজেলা স্বাস্থ্য কমপ্লেক্সে ভর্তি করা হয়। খবর পেয়ে জগন্নাথপুর থানার এসআই আতিকুর রহমান সঙ্গীয় পুলিশ ফোর্স নিয়ে ঘটনাস্থল পরিদর্শন করেন।এ ব্যাপারে সাহেল আহমদ বাদী হয়ে ২৯ এপ্রিল জগন্নাথপুর থানায় একটি মামলা দায়ের করেন।এ ব্যাপারে সহকারী পুলিশ সুপার (জগন্নাথপুর সার্কেল) মাহমুদুল হাসান চৌধুরীর সঙ্গে আলাপ হলে তিনি জানান, ইতিমধ্যে ওই মামলার প্রধান আসামিকে গ্রেফতার করে জেলহাজতে প্রেরণ করা হয়েছে। অন্য আসামিদের গ্রেফতার ও অস্ত্র উদ্ধারে জোর প্রচেষ্টা চলছে।জগন্নাথপুর থানার ওসি ইখতিয়ার উদ্দিন চৌধুরী জানান, মামলা রেকর্ডের পর প্রধান আসামি আজিজুল ইসলামকে গ্রেফতার করা হয়েছে। অন্য আসামিদের গ্রেফতার ও অস্ত্র উদ্ধারে অভিযান অব্যাহত রয়েছে।",20/9/2020,country-news
কলেরা-ম্যালেরিয়ার মতো করোনাও দেশ থেকে নির্মূল হবে: পরিকল্পনা মন্ত্রী,"পরিকল্পনামন্ত্রী এমএ মান্নান বলেছেন, দেশ থেকে কলেরা, ম্যালেরিয়া, বসন্ত, কালাজ্বর যেভাবে নির্মূল হয়েছে ঠিক সেইভাবে করোনাও নির্মূল হবে।



বুধবার দুপুরে সুনামগঞ্জের জগন্নাথপুর উপজেলা সদরে ঐচ্ছিক তহবিলের ৫ লাখ টাকা বিতরণ অনুষ্ঠানে তিনি এ কথা বলেন।মন্ত্রী বলেন, করোনাভাইরাস মোকাবেলায় সারাবিশ্ব যখন দিশেহারা বাংলাদেশের প্রধানমন্ত্রী শেখ হাসিনা সফলতার সঙ্গে কাজ করে যাচ্ছেন। তিনি বলেন, এই মহাদুর্যোগে শেখ হাসিনার সরকার জনগণের পাশে রয়েছে। ইনশাআল্লাহ এই দুর্যোগ কাটিয়ে উঠতে সক্ষম হব।পরিকল্পনামন্ত্রী আরও বলেন, আওয়ামী লীগ ক্ষমতায় থাকলে সাধারণ জনগণ কিছু পায়। অন্য সরকারের শাসনামলে জনগণ কিছুই পায় না।",20/9/2020,country-news
জগন্নাথপুরের হাওরে ধান কাটছেন শ্রমিকসহ সাড়ে ৫ হাজার স্বেচ্ছাসেবী,"সুনামগঞ্জের জগন্নাথপুর উপজেলার বিভিন্ন হাওরে পারিশ্রমিক শ্রমিকসহ স্বেচ্ছাশ্রমে ধান কাটছেন শ্রমিকসহ সাড়ে ৫ হাজার স্বেচ্ছাসেবী।



এ সব স্বেচ্ছাসেবীর মধ্যে রয়েছেন বিভিন্ন রাজনৈতিক সামাজিক-সাংস্কৃতিক সংগঠনের নেতাকর্মী, জনপ্রতিনিধি, শিক্ষক, শিক্ষার্থী, আনসার সদস্যরা।জগন্নাথপুর উপজেলা কৃষি কর্মকর্তা শওকত ওসমান মজুমদার রোববার যুগান্তরকে জানান, জগন্নাথপুর উপজেলার ছোট-বড় ১৫টি হাওরে এবার ২৫ হাজার হেক্টর জমিতে বোরো আবাদ করা হয়েছে। হাওরজুড়ে এখন পাকা ধান। এবার করোনাভাইরাস সংক্রমণে অন্য জেলা থেকে তুলনামূলক কম শ্রমিক আসায় অকাল বন্যার আশঙ্কায় কৃষি বিভাগের আহ্বানে ধান কাটতে স্বেচ্ছাসেবীরা মাঠে নেমেছেন।উপজেলা কৃষি অধিদফতর জানায়, দেশের অন্য জেলা থেকে আগত ও স্থানীয় কৃষি শ্রমিক পারিশ্রমিক নিয়ে ধান কাটছেন সাড়ে ৩ হাজার লোক। এ ছাড়াও শিক্ষক-শিক্ষার্থীসহ বিভিন্ন সামাজিক ও রাজনৈতিক সংগঠনের ২ হাজার স্বেচ্ছাসেবী ধান কাটছেন।জগন্নাথপুর উপজেলার মীরপুর ইউনিয়ন পরিষদের চেয়ারম্যান মাহবুবুল হক শেরিন জানান, ইউনিয়নের ৯টি ওয়ার্ডে একযোগে শনিবার সকাল ৭টা থেকে ৪০০ তরুণ স্বেচ্ছাসেবক ইউনিয়নের বিভিন্ন হাওরে অসহায় শ্রমিক সংকটে পড়া কৃষকদের ধান কেটে দিয়েছেন। আমি স্বেচ্ছাসেবীদের উদ্বুদ্ধ করে ধান কাটার কার্যক্রম তদারকি করছি।রোববার জগন্নাথপুর উপজেলা নির্বাহী কর্মকর্তা মাহফুজুল আলম মাসুম যুগান্তরকে বলেন, ইউএনও জগন্নাথপুরের ফেসবুক পেজে ধান কাটার আহ্বান জানিয়ে একটি পোস্ট দেয়ার পর থেকে এ উপজেলার বিভিন্ন শ্রেণি-পেশার নানা বয়সী মানুষ স্বতঃস্ফূর্তভাবে সাড়া দিয়ে ধান কাটতে নেমেছেন। তরুণরা উৎসাহ-উদ্দীপনায় কৃষকদের পাকাধান কেটে দিয়ে মহতী কাজ করছেন। প্রশাসনের পক্ষ থেকে আমি তাদেরকে ধন্যবাদ জানাই।",20/9/2020,country-news
মেধাবী শিক্ষার্থীদের বৃত্তির হার বৃদ্ধি করা হবে: পরিকল্পনামন্ত্রী,"পরিকল্পনামন্ত্রী এম এ মান্নান এমপি বলেছেন, সরকার শিক্ষার উন্নয়নে ব্যাপক কাজ করে যাচ্ছে। শিক্ষকদের বেতন বৃদ্ধি করা হয়েছে। নতুন নতুন আধুনিক স্কুল ভবন নির্মাণ করা হচ্ছে। ছাত্র-ছাত্রীদের শিক্ষার মান উন্নয়নে সরকার নানা উদ্যোগ গ্রহণ করেছে। আগামীতে মেধাবী শিক্ষার্থীদের বৃত্তির হার বৃদ্ধি করা হবে।



শনিবার দুপুরে পৌর শহরের আল জান্নাত ইসলামিক ইন্সটিটিউট প্রাঙ্গণে ব্রিট্রিশ বাংলা এডুকেশন ট্রাস্ট কর্তৃক ২০তম মেধা বৃত্তি প্রদান উপলক্ষে আয়োজিত অনুষ্ঠানে এ সব কথা বলেন মন্ত্রী। ব্রিট্রিশ-বাংলা এডুকেশন ট্রাস্টের সভাপতি মিয়া মো. নুরের সভাপতিত্বে স্বাগত বক্তব্য রাখেন, ট্রাস্টের প্রতিষ্ঠাতা সেক্রেটারী লন্ডন মহিব চৌধুরী, সুনামগঞ্জ জেলা প্রশাসক আব্দুল আহাদ, সুনামগঞ্জ জেলা আওয়ামী লীগ সহ-সভাপতি সিদ্দিক আহমদ, সাধারণ সম্পাদক ব্যারিস্টার এনামুল কবির ইমন, এডিশনাল এসপি হায়াতুন নবী, উপজেলা চেয়ারম্যান আতাউর রহমান প্রমুখ।উল্লেখ্য, প্রতি বছরের ন্যায় এবারও উপজেলার স্কুল-কলেজ-মাদ্রাসার ৭০০ জন মেধাবী শিক্ষার্থীর মধ্যে ২৫ লাখ টাকার বৃত্তি বিতরণ করা হয়। ",20/9/2020,country-news
জগন্নাথপুরে ইজিবাইকের সঙ্গে কাপড় পেঁচিয়ে নারীর মৃত্যু,"সুনামগঞ্জের জগন্নাথপুরে অসাবধানতা বশত ইজিবাইকের (টমটম) মোটরের সঙ্গে কাপড় গলায় পেঁচিয়ে হাজেরা বিবি (৬৮) নামের এক নারী যাত্রীর মৃত্যু হয়েছে।



মঙ্গলবার জগন্নাথপুর-শিবগঞ্জ সড়কের হাবিবনগর গ্রাম এলাকায় এ ঘটনা ঘটেছে।নিহত হাজেরা বিবি উপজেলার রাণীগঞ্জ ইউনিয়নের ঘোষগাঁও গ্রামের আবদুল ওয়াহিদের স্ত্রী।স্থানীয়রা জানায়, হাজেরা বিবি ওই ইজিবাইকের যাত্রী ছিলেন। অসাবধানতা বশত ইজিবাইকের মোটরের সঙ্গে তার পরনের কাপড় গলায় পেঁচিয়ে যায়। এতে তিনি আহত হন। পরে জগন্নাথপুর উপজেলা স্বাস্থ্য কমপ্লেক্সে নেয়া হলে কর্তব্যরত চিকিৎসক তাকে মৃত ঘোষণা করেন।খবর পেয়ে জগন্নাথপুর থানা পুলিশ ঘটনাস্থল পরিদর্শন করেন।ঘটনার সত্যতা নিশ্চিত করে জগন্নাথপুর থানার এসআই রফিকুল ইসলাম বলেন, এটি অসাবধানতা বশত দুর্ঘটনা।",20/9/2020,country-news
জগন্নাথপুরের যুগান্তর প্রতিনিধির পিতার মৃত্যু,"সুনামগঞ্জের জগন্নাথপুর প্রেসক্লাবের সাধারণ সম্পাদক ও যুগান্তরের উপজেলা প্রতিনিধি সানোয়ার হাসান সুনুর পিতা সাবেক মেম্বার ছুরত মিয়া মারা গেছেন (ইন্নালিল্লাহি...রাজিউন)।



মঙ্গলবার ভোর ৪টার দিকে জগন্নাথপুর গ্রামে নিজ বাড়ি ইন্তেকাল করেছেন।মৃত্যুকালে তিনি স্ত্রী ৪ ছেলে ৭ মেয়েসহ অসংখ্য আত্মীয় স্বজন গুনগ্রাহী রেখে গেছেন।উল্লেখ্য, সাবেক ইউপি সদস্য ছুরত মিয়া দীর্ঘদিন এলাকার বিভিন্ন সামাজিক ও উন্নয়নমূলক কর্মকাণ্ডে অবদান রাখেন।ছুরত মিয়ান মৃত্যুতে শোক প্রকাশ করেছেন পরিকল্পনা মন্ত্রী এম এ মান্নান, সুনামগঞ্জ জেলা আওয়ামী লীগ সহ-সভাপতি সিদ্দিক আহমদ, জগন্নাথপুর উপজেলা পরিষদের চেয়ারম্যান আতাউর রহমান, সাবেক উপজেলা চেয়ারম্যান উপজেলা আওয়ামী লীগ সভাপতি আকমল হোসেন, উপজেলা আওয়ামী লীগ সাধারণ সম্পাদক রেজাউল করিম, জগন্নাথপুর উপজেলা পরিষদের ভাইস চেয়ারম্যান বিজন কুমার দেব, সাবেক ভাইস চেয়ারম্যান মুক্তাদীর আহমদ মুক্তা, উপজেলা বিএনপির সাবেক সভাপতি সাবেক পৌর মেয়র আক্তার হোসেন, পৌর আওয়ামী লীগ সভাপতি ডাক্তার আবদুল আহাদ, সাধারণ সম্পাদক ইকবাল হোসেন ভূঁইয়া, জাতীয়তাবাদী মুক্তিযোদ্ধাদলের সহ সভাপতি মালেক খান, জগন্নাথপুর প্রেসক্লাব সভাপতি শংকর রায়, সহ-সভাপতি তাজউদ্দীন আহমদ, যুগ্ম সাধারণ সম্পাদক অমিত দেব, ইত্তেফাক প্রতিনিধি আবদুল হাই, কালের কণ্ঠ প্রতিনিধি আলী আহমদ, উপজেলা টেকনিশিয়ান অরূপ সরকার, আমাদের সময় প্রতিনিধি গোবিন্দ দে, জগন্নাথপুর পৌরসভার প্যানেল মেয়র সফিকুল হক,কাউন্সিলর গিয়াস উদ্দিন,উপজেলা শ্রমিক লীগের সাবেক সভাপতি নুরুল হক, উপজেলা আওয়ামী লীগ সাংগঠনিক সম্পাদক জয়দ্বীপ সূত্রধর বীরেন্দ্র, প্রচার সম্পাদক আবদুল জব্বার, সাংস্কৃতিক সম্পাদক মুজিবুর রহমান, উপজেলা যুবলীগ সভাপতি কামাল উদ্দিনসহ সভাপতি সাইফুল ইসলাম রিপন উপজেলা ছাত্রলীগ সভাপতি সাফরোজ ইসলাম, যুবদল নেতা আবদুল হাশিম ডালিম, জগন্নাথপুর নিউজ টুয়েন্টিফোর ডটকম বার্তা সম্পাদক আমিনুল হক সিপন, জগন্নাথপুর টুয়েন্টিফোর ডটকম স্টাফ রিপোর্টার রেজওয়ান কুরেশী প্রমুখ।",20/9/2020,country-news
মৃত্যুর ৫ দিন পর জানা গেল করোনা পজিটিভি,"সুনামগঞ্জের জামালগঞ্জে মৃত্যুর ৫ দিন পর জানা গেল সাচনাবাজারের ব্যবসায়ী পংকজ পাল চৌধুরী (৭৫) করোনায় আক্রান্ত ছিলেন। এ উপজেলায় করোনাভাইরাসে এটিই প্রথম মৃত্যু বলে জানা গেছে।



এ দিকে উপজেলায় নতুন করে ৫ জনের দেহে করোনা শনাক্ত করা হয়েছে। বৃহস্পতিবার সকালে ব্যবসায়ীর মৃত্যু ও নতুন ৫ জনের করোনা পজিটিভের বিষয়টি নিশ্চিত করেন ৩১ শয্যাবিশিষ্ট জামালগঞ্জ উপজেলা স্বাস্থ্য কর্মকর্তা ডা.মঈন উদ্দিন আলমগীর।তিনি জানান, গত ৮ জুন করোনা সন্দেহে ৪৩ জনের সংগৃহীত নমুনা পরীক্ষার জন্য সিলেটের শাহজালাল বিজ্ঞান ও প্রযুক্তি বিশ্ববিদ্যালয়ের জেনেটিক ইঞ্জিনিয়ারিং এন্ড বায়োটেকনোলজি বিভাগে পাঠানো হয়। আর এর মধ্যে ৫ জনের দেহে করোনা শনাক্ত হয়। এ নিয়ে জামালগঞ্জে ১৯ জনের দেহে করোনা শনাক্ত হয়েছে। তার মধ্যে গত ৭ জুন করোনা উপসর্গ নিয়ে ব্যবসায়ী পংকজ পাল চৌধুরী মৃত্যুবরণ করেন।জামালগঞ্জ উপজেলা নির্বাহী অফিসার বিশ্বজিত দেব যুগান্তরকে জানান, মৃত ব্যবসায়ীসহ নতুন আক্রান্ত ৬ জনের বাড়ি লকডাউন করা হয়েছে। তাদের আইসোলেশনে রাখা হয়েছে।",20/9/2020,country-news
জামালগঞ্জে স্বাস্থ্যকর্মী করোনায় আক্রান্ত,"সুনামগঞ্জের জামালগঞ্জ উপজেলায় নতুন করে আরও এক স্বাস্থ্যকর্মী করোনাভাইরাসে আক্রান্ত হয়েছেন।



শনিবার রাতে ৩১ শয্যাবিশিষ্ট জামালগঞ্জ উপজেলা স্বাস্থ্য ও পরিবার পরিকল্পনা কর্মকর্তা ডা. মঈন উদ্দিন আলমগীর যুগান্তরকে এ তথ্য জানিয়েছেন।তিনি জানান, ভারপ্রাপ্ত পরিসংখ্যানবিদ পদে থাকা ওই স্বাস্থ্যকর্মীকে উপজেলার সাচনাবাজার এলাকায় নিজ বাসায় শনিবার সকাল থেকে হোম কোয়ারেন্টিনে রাখা হয়েছে। উপজেলা স্বাস্থ্য কমপ্লেক্সের সাত স্বাস্থ্যকর্মীর নমুনা সংগ্রহ করে সিলেট এমএজি ওসমানী হাসপাতাল ল্যাবে পাঠানো হয় শুক্রবার রাতে। এতে ওই স্বাস্থ্যকর্মীর করোনা পজিটিভ রিপোর্ট আসে। জামালগঞ্জ উপজেলা নির্বাহী অফিসার (ইউএনও) বিশ্বজিত দেব জানান, স্বাস্থ্যবিধি অনুযায়ী ওই স্বাস্থ্যকর্মীর বাসাটিকে শনিবার সকালেই লকডাউন করা হয়েছে।ইতিপূর্বে এ উপজেলায় ১২ বছর বয়সী দুই কিশোরী করোনাভাইরাসে আক্রান্ত হয়। এ নিয়ে এ উপজেলায় করোনা আক্রান্ত রোগীর সংখ্যা দাঁড়াল তিনজনে।",20/9/2020,country-news
জামালগঞ্জে প্রথম করোনায় আক্রান্ত দুই কিশোরী,"সুনামগঞ্জের জামালগঞ্জে প্রথম করোনাভাইরাসে আক্রান্ত রোগী শনাক্ত দুই কিশোরী। তারা সম্প্রতি ঢাকা থেকে বাড়িতে এসেছে। ওই দুই কিশোরী জামালগঞ্জ সদর ইউনিয়নের দক্ষিণ কামলাবাজ এলাকার।



২০ এপ্রিল তাদের নমুনা সংগ্রহ করে সিলেটের ল্যাবে পাঠায় উপজেলা স্বাস্থ্য কমপ্লেক্স। শুক্রবার আসা রিপোর্টে জানা গেছে তারা করোনাভাইরাসে আক্রান্ত।খোঁজ নিয়ে জানা গেছে, গত এক সপ্তাহ আগে দুইটি পরিবার ঢাকার কামরাঙ্গীর চর ও নারায়ণগঞ্জ থেকে বাড়িতে আসে। খবর পেয়ে ইউপি সদস্য শহিদুল ইসলামের মাধ্যমে দুই পরিবারের ১০ জনকে ২০ এপ্রিল উপজেলা স্বাস্থ্য কমপ্লেক্সে নিয়ে নমুনা সংগ্রহ করে প্রশাসন।উপজেলা স্বাস্থ্য ও পরিবার পরিকল্পনা কর্মকর্তা ডা.মইনউদ্দিন আলমগীর যুগান্তরকে বলেন, ওই ১০ জনের নমুনা সিলেট ওসমানী মেডিকেল কলেজ হাসপাতালের ল্যাব টেস্টে পাঠানো হয়।জেলা সিভিল সার্জন ডা. সামছুদ্দিন যুগান্তরকে জানান, শুক্রবার সকালে টেস্টের প্রতিবেদন পাওয়া গেছে। ১০ জনের মধ্যে দুই কিশোরীর ফল করোনা পজিটিভ এসেছে।জামালগঞ্জ উপজেলা নির্বাহী কর্মকর্তা প্রিয়াংকা পাল যুগান্তরকে বলেন, আক্রান্ত দুই কিশোরীকে হোম কোয়ারেন্টিন নিশ্চিত করা হয়েছে। পাশাপাশি ওই গ্রামের ৫০টি বাড়ি লকডাউন করা হয়েছে।",20/9/2020,country-news
"ঢাকা থেকে গ্রামে ফিরেই মৃত্যু, গোপনে লাশ দাফন স্বজনদের","সুনামগঞ্জের জামালগঞ্জ উপজেলায় করোনার উপসর্গ নিয়ে এক ব্যক্তির মৃত্যু হয়েছে। এর পরই গোপনে স্বজনরা মরদেহ দাফন করেছেন।



এ ঘটনা জানাজানি হওয়ার পর এলাকায় করোনা আতঙ্ক বিরাজ করছে বলে জানা গেছে।শনিবার রাত ৮টার দিকে সদর ইউনিয়নের দক্ষিণ কামলাবাজ গ্রামে তার মৃত্যু হয়। 
মৃত ব্যক্তির নাম মিয়া হোসেন (৫৫)। তিনি একই এলাকার মৃত সেদু মিয়ার ছেলে। তবে তিনি ঢাকার মিরপুরে থাকতেন।জানা গেছে, মিরপুর করোনা এলাকা ঘোষিত হওয়ায় মিয়া হোসেন গত দুদিন আগে সদর ইউনিয়নের দক্ষিণ কামলাবাজে নিজ গ্রামে ফেরেন। এর পর শনিবার জ্বর ও শ্বাসকষ্ট নিয়ে মারা যান তিনি। মিয়া হোসেনের লিভার ক্যান্সারও ছিল। তবে মৃত্যুর ঘণ্টা দুয়েকের মধ্যেই দাফন কাজ গোপনে সম্পন্ন করে তার পরিবার। এদিকে এ খবর পেয়ে স্বাস্থ্য বিভাগের লোকজন ঘটনাস্থলে গেলে তাদের জানানো হয়, রোগী লিভার ক্যান্সারে আক্রান্ত ছিলেন।উপজেলা স্বাস্থ্য কর্মকর্তা মইন উদ্দিন আলমগীর যুগান্তরকে জানান, আমরা খবর পেয়ে মৃত ব্যক্তির বাড়িতে গিয়ে তার কাগজপত্র দেখে খোঁজখবর নিয়েছি। তার মধ্যে করোনার কোনো উপসর্গ ছিল না। তিনি দীর্ঘদিন ধরে লিভার ক্যান্সারে ভুগছিলেন।জামালগঞ্জ উপজেলা নির্বাহী কর্মকর্তা প্রিয়াংকা পাল যুগান্তরকে জানান, খবর পাওয়ার পরই উপজেলা স্বাস্থ্য কমপ্লেক্সের সংশ্লিষ্টদের ঘটনাস্থলে পাঠানো হয়। ওই ব্যক্তির স্বজনরা রোগীর লিভার ক্যান্সারের কাগজপত্র দেখান। সেই রোগেই তিনি মারা গেছেন।",20/9/2020,country-news
সম্প্রীতি বজায় রাখতে সবাইকে একসঙ্গে কাজ করতে হবে: পরিকল্পনামন্ত্রী,"পরিকল্পনামন্ত্রী এমএ মান্নান বলেছেন, সাম্প্রদায়িক সম্প্রীতি রক্ষায় সবাইকে একসঙ্গে কাজ করতে হবে। আমাদের বাবা-চাচারা হিন্দু-মুসলিম একসঙ্গে জীবন অতিবাহিত করে এসেছেন। সেই সম্প্রীতি বজায় রাখতে আমাদের একসঙ্গে কাজ করতে হবে। আমরা মুসলমানরা যেহেতু সংখ্যাগরিষ্ঠ সেহেতু সংখ্যায় কম যারা অর্থাৎ হিন্দু, বৌদ্ধ, খ্রিস্টান ধর্মাবলম্বীদের রক্ষায় দলমতের ঊর্ধ্বে থেকে এগিয়ে আসতে হবে।



রোববার সকালে সুনামগঞ্জ জেলার জামালগঞ্জ উপজেলার ফেনারবাঁক ইউনিয়নের নবীন চন্দ্র উচ্চবিদ্যালয়ের সুবর্ণজয়ন্তী উদযাপন উপলক্ষে আলোচনা সভায় প্রধান অতিথির বক্তব্যে তিনি এ সব কথা বলেন।অনুষ্ঠানের ফাঁকে সুবর্ণজয়ন্তীর প্রকাশনা ‘হাওর পাড়ের বাতিঘর’র মোড়ক উন্মোচন করেন প্রধান অতিথি।পরিকল্পনামন্ত্রী বলেন, প্রতিটি উপজেলায় পলি টেকনিক্যাল স্কুল স্থাপন করা হবে। বিদ্যালয়ের চারদিকে হিজল-করচ গাছ লাগালেই পরিবেশবান্ধব প্রকৃতি গড়ে উঠবে। বাংলাদেশে টাকার কোনো অভাব নেই। শুধু অভাব পরিকল্পনার। নিয়মমাফিক কাজ করলে দেশ একদিন স্বনির্ভর হয়ে উঠবে।তিনি বলেন, প্রতিটি গ্রামে বিদ্যুৎ পৌঁছে গেছে। বর্তমান সরকার বিদ্যুতের পাশাপাশি শিক্ষার ক্ষেত্রে জোর দিয়েছে। আমাদের ঐক্যবদ্ধভাবে দেশের জন্য কাজ করতে হবে। মা-চাচী যারা অন্যের বাড়িতে কাজ করে শেখ হাসিনা তাদের উন্নয়নে কাজ করতে চান। এই সরকার বিনামূল্যে বই ও টাকা শিক্ষার্থীদের বিতরণ করে যাচ্ছে। পৃথিবীর কোনো দেশেই আমাদের মতো এ রকম বিনামূল্যে বই বিতরণ করে না।শিক্ষার্থীদের উদ্দেশে তিনি বলেন, তোমরা নির্ভয়ে লেখাপড়া করে যাবে। মনে রাখবে তোমাদের শ্রেষ্ঠ বন্ধু মা। যে কোনো সমস্যা মাকে জানাবে। তোমরা যতদূর পার লেখাপড়া চালিয়ে যাবে।পরিকল্পনামন্ত্রী এমএ মান্নান বলেন, সুনামগঞ্জে বিজ্ঞান ও প্রযুক্তি বিশ্ববিদ্যালয় প্রতিষ্ঠা করা হচ্ছে। এ বিশ্ববিদ্যালয়ে যাতে তোমরা সুযোগ পাও সেই প্রচেষ্টা চালিয়ে যাবে। নতুবা দেখা যাবে বিশ্ববিদ্যালয় আমাদের কিন্তু লেখাপড়া করছে অন্য জেলার ছেলে-মেয়েরা। মেয়েদের বলছি, অভিভাবকরা যদি অল্প বয়সে তোমাদের বিয়ে দিতে চান তাহলে তোমরা সেই বাল্যবিবাহ রুখে দাঁড়াবে। উপজেলা প্রশাসন তোমাদের পাশে থাকবে।সুবর্ণজয়ন্তী উদযাপন কমিটির আহ্বায়ক রণজিত কুমার তালুকদারের সভাপতিত্বে ও সদস্য সচিব বিন্দু তালুকদারের সঞ্চালনায় স্বাগত বক্তব্য দেন বিদ্যালয়ের সাবেক ছাত্র ও বীর মুক্তিযোদ্ধা শ্রীকান্ত তালুকদার। বিশেষ অতিথি হিসেবে বক্তব্য দেন সুনামগঞ্জ-৫ আসনের সংসদ সদস্য মুহিবুর রহমান মানিক, সুনামগঞ্জ-১ আসনের সংসদ সদস্য ইঞ্জিনিয়ার মোয়াজ্জেম হোসেন রতন, সংরক্ষিত আসনের (সিলেট-সুনামগঞ্জ) সংসদ সদস্য অ্যাডভোকেট শামীমা আক্তার খানম, সুনামগঞ্জ জেলা প্রশাসক মো. আবদুল আহাদ, অতিরিক্ত পুলিশ সুপার হায়াতুন নবী, জেলা মাধ্যমিক শিক্ষা অফিসার মো. জাহাঙ্গীর আলম, উপজেলা নির্বাহী কর্মকর্তা প্রিয়াঙ্কা পাল, উপজেলা মাধ্যমিক শিক্ষা অফিসার মাহবুবুল কবীর।অন্যান্যের মধ্যে বক্তব্য দেন উপজেলা পরিষদের ভারপ্রাপ্ত চেয়ারম্যান বীনা রানী তালুকদার, ভাইস-চেয়ারম্যান গোলাম জিলানী আফিন্দী রাজু, উপজেলা আওয়ামী লীগ সভাপতি মোহাম্মদ আলী, ফেনারবাঁক ইউপি চেয়ারম্যান করুনা সিন্ধু তালুকদার, বিদ্যালয়ের প্রতিষ্ঠাকালীন শিক্ষক শ্রীচরণ দাস পুরকায়স্থ, সুনামগঞ্জ জেলা ছাত্রলীগের সাবেক সভাপতি জীতেন্দ্র তালুকদার পিন্টু, বিদ্যালয় পরিচালনা কমিটির সভাপতি সমর কান্তি সরকার, সাবেক ছাত্র সুব্রত পুরকায়স্থ প্রমুখ।প্রধান অতিথির হাতে মানপত্র তুলে দেন সম্পাদনা উপ-পরিষদের সদস্য রেন্টু তালুকদার, রাসেন্দ্র তালুকদার ও অনুকূল তালুকদার।",20/9/2020,country-news
জামালগঞ্জের সাবেক উপজেলা চেয়ারম্যান ঝুনু মিয়া আর নেই,"সুনামগঞ্জের জামালগঞ্জ উপজেলা পরিষদের সাবেক চেয়ারম্যান জেলা বিএনপি নেতা আলহাজ্ব সামছুল আলম তালুকদার ঝুনু মিয়া (৬৫) আর নেই। (ইন্নালিল্লাহি ওয়া ইন্না ইলাহি রাজিউন)।



তিনি উপজেলার লক্ষ্মীপুর গ্রামের প্রয়াত সাবেক উপজেলা পরিষদ চেয়ারম্যান আলহাজ্ব আবুল মনসুর তালুকদার ওরফে লাল মিয়ার জ্যেষ্ঠ পুত্র ও জামালগঞ্জ সদর ইউনিয়ন পরিষদ চেয়ারম্যান সাজ্জাদ মাহমুদ সাজিব পিতাঝুনু মিয়া জামালগঞ্জ উপজেলা বিএনপির সহ সভাপতি হিসাবে আমৃত্যু দায়িত্বপালন করে গেছেন।পারিবারিক সূত্র জানায়,উপজেলার ছাতিধরা জলমহালে থাকা অবস্থায় বিকেল চার টার দিকে সাবেক উপজেলা চেয়ারম্যান ঝুনু মিয়া বুকে ব্যথা অনুভব করার পরপরই হৃদযন্ত্রের ক্রিয়া বন্ধ হয়ে যায়। জলমহালে থাকা লোকজন দ্রুত তাকে জামালগঞ্জ উপজেলা স্বাস্থ্য কমপ্লেক্সে চিকিৎসার জন্য নিয়ে আসলে সেখানকার কর্তব্যরত চিকিৎসকগণ সোমবার সন্ধ্যা ৬টার দিকে তাকে মৃত ঘোষণা করেন।মৃত্যুকালে তিনি স্ত্রী, চার ছেলে, এক মেয়ে সহ অসংখ্য আত্মীয় স্বজন ও গুণগ্রাহী রেখে গেছেন",20/9/2020,country-news
জুমা নামাজের পর ইসলাম গ্রহণ করলেন একই পরিবারের ৪ সদস্য,"সুনামগঞ্জ জেলার জামালগঞ্জে একই পরিবারের চারজন ইসলাম গ্রহণ করেছেন।



জেলার জামালগঞ্জ উপজেলার ১নং বেহেলী ইউনিয়নের রহিমপুর গুচ্ছগ্রামের বাসিন্দা তারা।ইসলাম গ্রহণ করা চার ব্যক্তি হলেন- আবদুল্লাহ (৩০), তিনি তার আগের নাম পরিবর্তন করে নিজের নাম রেখেছেন আব্দুল্লাহ। তার স্ত্রী শ্রীমতি বালা দাসের (২৫) নতুন নাম রহিমা জান্নাত হামিদা, বড় মেয়ে নন্দিনীর (৬) নতুন নাম আয়েশা জান্নাত আক্তার এবং ছোট ছেলে মনি অনুরাগের নতুন নাম মো. রায়হান আহমদ রাহি।গত ২৪ জানুয়ারি জুমা নামাজের পর ছাতক উপজেলার গোবিন্দগঞ্জ আবদুল হক স্মৃতি ডিগ্রি কলেজ জামে মসজিদে খতিব মাওলানা আবু ফজল দোহার কাছে কালেমা পড়ে সনাতন ধর্ম ত্যাগ করে ইসলামে দীক্ষিত হন একই পরিবারের চার সদস্য।এর আগের দিন সুনামগঞ্জের সিনিয়র জুডিশিয়াল ম্যাজিস্ট্রেট বেলাল উদ্দিনের আদালতে হলফনামার মাধ্যমে ইসলাম ধর্মগ্রহণ করেন তারা।এ বিষয়ে নওমুসলিম আবদুল্লাহ বলেন, ইসলাম ও মুসলমানদের রীতিনীতি দেখে এই ধর্মের প্রতি আমার আগ্রহ জন্মায়। বিয়ের আগ পর্যন্ত এ বিষয়ে একটি ভাবনা কাজ করত। বিয়ের পর স্ত্রীকে আগ্রহের কথা জানালে আমার স্ত্রীও ইসলাম গ্রহণে আগ্রহ প্রকাশ করেন।এর পরই পরিবারসহ শুক্রবার স্থানীয় মসজিদে মুসল্লিদের উপস্থিতিতে ইসলাম গ্রহণ করেন বলে জানান তিনি। ",20/9/2020,country-news
"প্রতিবন্ধী কিশোরীকে যৌন নিপীড়ন, গ্রেফতার ১","সুনামগঞ্জের তাহিরপুরে শারীরিক প্রতিবন্ধী (১৭) এক কিশোরীকে যৌন নিপীড়নের অভিযোগে ইছা মিয়া (৪৫)) নামে এক ব্যক্তিকে গ্রেফতার করেছে পুলিশ।



শনিবার তাহিরপুর থানায় এ ব্যাপারে মামলা দায়েরপূর্বক অভিযুক্তকে আদালতের মাধ্যমে জেলা কারাগারে পাঠানো হয়েছে।গ্রেফতার ইছা মিয়া উপজেলার উওর বড়দল ইউনিয়নের মাহারাম আদর্শ গ্রামের মৃত আব্দুস ছমেদের ছেলে।শনিবার মামলা ও ভিকটিম সূত্রে জানা যায়, উপজেলার মাহারাম আদর্শ গ্রামের দুই সন্তানের জনক ইছা মিয়া হতদরিদ্র পরিবারের স্বামী-স্ত্রী শুক্রবার দুপুরের কয়লা কুঁড়াতে গ্রাম পার্শ্ববর্তী জাদুকাটা নদীতে যান। এদিকে কয়লা কুড়ানো শ্রমিক দম্পতির বসতবাড়ি ফাঁকা পেয়ে তাদের প্রতিবন্ধী কিশোরী কন্যাকে শারীরিকভাবে শ্লীলতাহানি ও যৌন নিপীড়ন করেন ইছা মিয়া।ঘটনাটি প্রতিবেশী ও পরিবারের অভিভাবকদের জানালে মুঠোফোনে আইনি সহায়তা চাওয়া হয় থানার ওসির নিকট। ওসির নির্দেশে থানার বাদাঘাট পুলিশ ফাঁড়ি ইনচার্জ সরেজমিনে তদন্ত করে ঘটনার সত্যতা পেয়ে রাতেই ইছা মিয়াকে গ্রেফতার করেন। শনিবার থানার ওসি মো.আতিকুর রহমান যুগান্তরকে বলেন, ঘটনার প্রাথমিক সত্যতা নিশ্চিত হওয়ায় অভিযুক্ত’র বিরুদ্ধে থানায় মামলা নেয়া হয়েছে।
",20/9/2020,country-news
সরকারি জায়গা থেকে কেটে নেয়া লক্ষাধিক টাকার গাছ জব্দ,"সরকারি খাস খতিয়ানভুক্ত জায়গা হতে কেটে নেয়া লক্ষাধিক টাকা মূল্যের গাছ সুনামগঞ্জের তাহিরপুরে পর্যটন কেন্দ্র টেকেরঘাটে জব্দ করা হয়েছে। বৃহস্পতিবার জেলার তাহিরপুর উপজেলার সীমান্তবর্তী টেকেরঘাট ও লাকমা এলাকায় থাকা একটি অবৈধ করাত কল হতে এসব গাছ জব্দ করা হয়।



বৃহস্পতিবার তাহিরপুর উপজেলা নির্বাহী কর্মকর্তা (ইউএনও) পদ্মাসন সিংহের নির্দেশে সহকারী কমিশনার (ভূমি) সৈয়দ আমজাদ হোসেন এসব গাছ জব্দ করেন।উপজেলা প্রশাসন সূত্রে জানা যায়, উপজেলার টেকেরঘাটে থাকা সরকারি খাস খতিয়ানভুক্ত জায়গা হতে অর্জুন, কাঁঠাল, কদমসহ বিভিন্ন প্রজাতির মূল্যবান কয়েকটি গাছ গোপনে কেটে রাতের আঁধারে সরিয়ে নিয়ে যায় একদল দুর্বৃত্ত। বৃহস্পতিবার বিষয়টি জানতে পেরে ইউএনওর নির্দেশে সহকারী কমিশনার (ভূমি) সরেজমিন গিয়ে ছোট বড় ২১ পিস গাছের টুকরো গাছ জব্দ করেন।এর মধ্যে উপজেলার টেকেরঘাটের সরকারি খাস খতিয়ানভুক্ত জায়গায় থাকা সাইফুলের বাড়ি, সুভাসের বাড়ি, অনিলের বাড়ি ও পার্শ্ববর্তী লাকমা সীমান্তে থাকা একটি অবৈধ করাত কল হতে এসব কেটে নেয়া গাছের টুকরো জব্দ করা হয়।এর পূর্বে টেকেরঘাটে থাকা মৃত রফিকের ছেলে নেয়াখালী জাহাঙ্গীর সরকারি জায়গা হতে অর্ধলক্ষ টাকা মূল্যের জামগাছ রাতের আঁধের কেটে নিয়ে বাড়ির আসবাবপত্র তৈরি ও গাছের ডালপালা জ্বালানি হিসেবে ব্যবহার করে।উপজেলার বিভিন্ন শ্রেণি-পেশার লোকজন ও পরিবেশবাদী সংগঠনের নেতারা জানান, মুজিববর্ষকে সামনে রেখে সুনামগঞ্জ জেলা ও উপজেলা প্রশাসন লক্ষাধিক গাছের চারা রোপণের কাজ চালিয়ে যাচ্ছেন। আর টেকেরঘাটে সরকারি জায়গা হতে গোপনে বিভিন্ন প্রজাতির গাছ কেটে নেয়া উদ্বেগজনক।",20/9/2020,country-news
"শিশুর গলায় দা ঠেকিয়ে টিকটক ভিডিও, কিশোর গ্যাংয়ের ৮ সদস্য গ্রেফতার","নিজেরা সেলিব্রেটি হতে গিয়ে মাত্র ১৩ বছর বয়সী এক শিশুর গলায় দা ঠেকিয়ে মাদকসেবন করিয়ে টিকটক ভিডিওচিত্র ধারণ করায় সুনামগঞ্জের তাহিরপুরে কিশোর গ্যাংয়ের ৮ সদস্যকে গ্রেফতার করেছে থানা পুলিশ।



সোমবার গ্রেফতারকৃতদের ডিজিটাল নিরাপত্তা ও শিশু নির্যাতন আইনে গ্রেফতার দেখিয়ে আদালতের মাধ্যমে জেলা কারাগারে পাঠানো হয়েছে।সুনামগঞ্জ পুলিশ সুপার মো. মিজানুর রহমান জানান, গোটা বিষয়টি আসার পরপরই গোয়েন্দা ও থানা পুলিশকে বিশেষ নির্দেশনা দিলে সোমবার কয়েক দফা অভিযান চালিয়ে ওই কিশোর গ্যাংয়ের সদস্যদের গ্রেফতার করা হয়।গ্রেফতারকৃতরা হল- সুনামগঞ্জের তাহিরপুর উপজেলার পাগলপুর গ্রামের হরমুজ আলীর ছেলে মনির হোসেন, একই উপজেলার বাদাঘাট (কাশতাল চরগাঁও) গ্রামের হাবিবুর রহমান সংগ্রামের ছেলে মজিবুর রহমান সাগর, কামড়াবন্দ গ্রামের কাঁচামাল ব্যবসায়ী বাচ্চু মিয়ার ছেলে তোফিকুল ইসলাম রনি, বাদাঘাট গ্রামের আবদুর রহমান শেখের ছেলে আলম শেখ, একই গ্রামের আনোয়ারের ছেলে আনিসুল বারি তারেক, পৈলনপুর গ্রামের মৃত আবদুল গফুরের ছেলে মোজাম্মেল হক, বাদাঘাট বাজারের খোরশেদ আলমের ছেলে আবুল হাসনাত আবদুল্লাহ, নাজির হোসেনের ছেলে মাহমুদুল হাসান দিপু।রোববার রাতে ডিজিটাল নিরাপত্তা আইন ও শিশু নির্যাতন দমন আইনে উপজেলার কামড়াবন্দ গ্রামের নেকবর মিয়ার ছেলে মোশারফ ওরফে আরিয়ান, একই গ্রামের মৃত ছাত্তারের ছেলে জিসান ওরফে বকুলকে পলাতক আসামি করে ১০ জনের নাম উল্লেখ ও অজ্ঞাতনামা আরও ৭-৮ জনের বিরুদ্ধে থানায় মামলা দায়ের করা হয়।মামলা ও ভিকটিমের পারিবারিক সূত্রে জানা যায়, উপজেলার লাউরগড় (ঢালারপাড়) গ্রামের দিনমজুর সিরাজুল ইসলামের ১৩ বছর বয়সী প্রতিবন্ধী শিশুসন্তান শরিফ মিয়াকে মাদকসেবন করিয়ে গলায় ধারালো দা ঠেকিয়ে হত্যার হুমকি দিয়ে টিকটকের জন্য একাধিবার ভিডিওচিত্র ধারণ করে কিশোর গ্যাংয়ের সদস্যরা। চলতি বছরের জুলাই হতে ধারণকৃত ভিডিওচিত্রগুলো কিশোর গ্যাংয়ের সদস্যরা সামাজিক যোগাযোগমাধ্যম ফেসবুকে নিজেদের বিভিন্ন গ্রুপ, পেজ, টিকটকে, ইউটিউবে পোস্ট করে।এ ধরনের আপত্তিকর, ভীতিকর বেশ কয়েকটি ভিডিওচিত্র সামাজিক যোগাযোগমাধ্যমে ভাইরাল হলে দেশ-বিদেশে প্রতিবাদের ঝড় ওঠে। ঘটনার সাথে জড়িতদের আইনের আওতায় নিয়ে আসার দাবি তোলেন তারা।এ ঘটনায় শনিবার ‘বাংলাদেশ সিভিলিয়ান ফোর্স’ নামে একটি ভেরিফাইড ফেসবুক পেজ হতে ফের ভিডিওচিত্র পোস্ট করে স্বরাষ্ট্র মন্ত্রণালয়, পুলিশের আইজিপি, ডিআইজি, পুলিশ সুপার, র্যা বসহ আইনশৃঙ্খলা বাহিনীর দৃষ্টি আকর্ষণ করা হয়।বিষয়টি রোববার সকালে সুনামগঞ্জ জেলা পুলিশ সুপারের নজরে আসার পর বেলা ১১টা থেকে রাত ১১টা পর্যন্ত থানার ওসি মো. আতিকুর রহমানের নেতৃত্বে দফায় দফায় অভিযান চালিয়ে এ ঘটনায় জড়িত কিশোর গ্যাংয়ের ৮ সদস্যকে গ্রেফতার করে গোয়েন্দা ও থানা পুলিশ, বাদাঘাট পুলিশ ফাঁড়ির সদস্যরা।সোমবার সন্ধ্যায় সুনামগঞ্জ পুলিশ সুপার মো. মিজানুর রহমান যুগান্তরকে বলেন, প্রথমত প্রতিটি পরিবার থেকেই কিশোরদের অপরাধ প্রবণতার পথ প্রতিরোধে এগিয়ে আসতে হবে। এরপর আইনি ব্যবস্থা তো রয়েছেই।তিনি আরও বলেন, মাদক, চোরাচালান, ইভটিজিং, বখাটেপনা, সন্ত্রাসী কর্মকাণ্ড, চাঁদাবাজিসহ যে কোনো ধরনের অপতৎপরতা রোধে জেলার সব থানা পুলিশ ও গোয়েন্দা পুলিশকে তৎপরতা রাখা হয়েছে।",20/9/2020,country-news
তাহিরপুরে আ’লীগের দুই গ্রুপের সংঘর্ষে আহত অর্ধশতাধিক,"আওয়ামী লীগের দুই গ্রুপের মধ্যে ধাওয়া পাল্টা ধাওয়া হামলা সংঘর্ষের ঘটনায় সুনামগঞ্জের তাহিরপুরে কমপক্ষে অর্ধশতাধিক লোক আহত হয়েছেন।



শনিবার বিকাল চারটার দিকে উপজেলার বালিয়াঘাট নতুন বাজারে শুরু হওয়া ধাওয়া পাল্টা ধাওয়া, হামলা সংঘর্ষ গড়ায় বিকাল সাড়ে ৫টা পর্যন্ত।উপজেলার উত্তর শ্রীপুর ইউনিয়নের গোলকপুর গ্রামের বাসিন্দা জেলা স্বেচ্ছাসেবক লীগ সহ সভাপতি আবুল খায়ের ও ইউনিয়ন আওয়ামী লীগ সভাপতি এবং ৫নং ওয়ার্ড ইউপি সদস্য একই গ্রামের অমৃতপুরের বাসিন্দা শফিকুল ইসলাম এ দুই নেতার সমর্থকদের মধ্যে ওই সংঘর্ষের ঘটনাটি ঘটেছে।স্থানীয়রা জানায়, উপজেলার গোলকপুর গ্রামের বাসিন্দা জেলা স্বেচ্ছাসেবক লীগ নেতা আবুল খায়ের ও ইউনিয়ন আওয়ামী লীগ সভাপতি ইউপি সদস্য একই গ্রামের অমৃতপুরের বাসিন্দা শফিকুল ইসলামের মধ্যে স্থানীয়ভাবে আধিপত্য বিস্তার এবং গ্রাম পার্শ্ববর্তী শিংরার ধাইর নামক একটি জলমহাল নিয়ে বিরোধ চলে আসছিল।এসব বিরোধের জের ধরে শনিবার সকালে বালিয়াঘাট বাজারে শফিকুল ইসলামের পরিবারের লোকজন আবুল খায়েরের সঙ্গে বাদানুবাদে জড়িয়ে পড়ে। পরে বিকাল চারটার দিকে উভয় পক্ষের কয়েকশ সমর্থক আগাম ঘোষণা দিয়েই বাজারে সমবেত হয়ে দেশীয় অস্ত্র লাঠিসোটা ইটপাটকেল নিয়ে সংঘর্ষে জড়িয়ে পড়ে।এ ঘটনায় উভয় পক্ষের কমপক্ষে ২০-২৫ জন আহত হয়ে সুনামগঞ্জ জেলা সদর ও তাহিরপুর উপজেলা স্বাস্থ্য কমপ্লেক্সে চিকিৎসার জন্য ভর্তি হয়েছেন। এদিকে সংঘর্ষের বিষয়ে জানতে আ’লীগ নেতা শফিকুল ইসলাম এবং আবুল খায়েরের মোবাইলে একাধিকবার কল করা হলেও তাদের উভয়ের ফোন বন্ধ পাওয়া যায়।তাহিরপুর থানার ওসি আতিকুর রহমান যুগান্তরকে বলেন, পরিস্থিতি আপাতত শান্ত রয়েছে। এরপরও জনস্বার্থে উপজেলার বালিয়াঘাট বাজারে সন্ধ্যার পর থেকে অতিরিক্ত পুলিশ সদস্যদের মোতায়েন রাখা হয়েছে।
",20/9/2020,country-news
তাহিরপুরের সহকারী কমিশনার করোনায় আক্রান্ত,"সুনামগঞ্জের তাহিরপুরে সহকারী কমিশনার (ভূমি) করোনায় আক্রান্ত হয়েছেন। বৃহস্পতিবার বিকালে তাহিরপুর উপজেলা নির্বাহী অফিসার (ইউএনও) পদ্মাসন সিংহ বিষয়টি যুগান্তরকে নিশ্চিত করেন।



ইউএনও জানান, সহকারী কমিশনার (ভূমি) সৈয়দ আমজাদ হোসেন গত কয়েক দিন ধরে জ্বরে আক্রান্ত ছিলেন। গত রোববার উপজেলা স্বাস্থ্য কমপ্লেক্সের মাধ্যমে তিনি নিজেই নমুনা প্রদান করেন। সিলেট শাহজালাল বিজ্ঞান ও প্রযুক্তি বিশ্ববিদ্যালয় পিসিআর ল্যাবে তার নমুনা পাঠানো হলে মঙ্গলবার রাতে তার পজিটিভ রিপোর্ট আসে।বৃহস্পতিবার তাহিরপুর উপজেলা স্বাস্থ্য ও পরিবার পরিকল্পনা কর্মকর্তা ডা. ইকবাল হোসেন যুগান্তরকে বলেন, সহকারী কমিশনার (ভূমি) উপজেলা সদরে ডাক-বাংলোতে মঙ্গলবার রাত হতেই আইসোলেশনে রয়েছেন।",20/9/2020,country-news
জাদুকাটায় অবৈধভাবে বালুপাথর উত্তোলন বন্ধে পুলিশের সভা,"সুনামগঞ্জের তাহিরপুরের সীমান্ত নদী জাদুকাটায় অবৈধভাবে বালুপাথর উত্তোলন বন্ধে থানা পুলিশের আয়োজনে আইনশৃংখলা বিষয়ক এক সভা অনুষ্ঠিত হয়েছে।



সুনামগঞ্জ পুলিশ সুপার মো. মিজানুর রহমান (বিপিএম)’র নির্দেশনায় মঙ্গলবার থানার বাদাঘাট পুলিশ ফাঁড়িতে বালু পাথর ব্যবসায়ী, শ্রমিক ও স্থানীয় জনপ্রতিনিধিগণের অংশগ্রহণে ওই সভা অনুষ্ঠিত হয়।উপজেলার উত্তর বাদাঘাট ইউনিয়ন পরিষদ চেয়ারম্যান আফতাব উদ্দিনের সভাপতিত্বে সভায় প্রধান আলোচক হিসাবে বক্তব্য রাখেন থানার ওসি মো. আতিকুর রহমান।প্রধান আলোচকের বক্তব্যে ওসি বলেন, কোভিড-১৯ এ সংক্রমণ প্রতিরোধে সরকারের সংশ্লিষ্ট মন্ত্রনালয়, খনিজ সম্পদ উন্নয়ন ব্যুরো,জেলা প্রশাসন হতে দেশের অন্যান্য স্থানের ন্যায় তাহিরপুরের জাদুকাটা,মাহারাম,শান্তিপুরসহ যে কোন নদী, হাওর,পাহাড়ি ছড়ায় বালু পাথর উত্তোলন,পরিবহন ইজারা প্রদান,টোল ট্যাক্স আদায় অনির্দিষ্টকালের জন্য বন্ধ ঘোষণা করা হয়েছে।তিনি বলেন, এরপরও কতিপয় দুর্বৃত্ত ও চাঁদাবাজ চক্র আশ্রয়-প্রশ্রয়ে জাদুকাটা নদীর তীর,নদী মধ্যবর্তী চরের মালিকানা দাবি করে প্রায় রাতেই ব্যবসায়ী নামধারী অসাধু চক্র অবৈধভাবে নদী তীর কেটে, চর হতে অবৈধভাবে বালু পাথর উত্তোলন করে কেনাবেচায় লিপ্ত বলে অভিযোগ করেছেন নানা শ্রেণিপেশার লোকজন। ইতিপুর্বে উপজেলা প্রশাসন ও থানা পুলিশ যৌথভাবে একাধিকবার অভিযান চালিয়ে এ দুষ্ট চক্রের বিরুদ্ধে একাধিক মামলা দায়েরসহ বালু বোঝাই ট্রলার জব্দ করা হয়েছে। এছাড়া ভ্রাম্যমাণ আদালতের মাধ্যমে অর্থদণ্ড আদায় করা হয়েছে। এরপরও থামছে না রাতের আঁধারে অবৈধভাবে চুরি করে বালু পাথর উত্তোলনের অপতৎপরতা।তিনি আরও বলেন,সরকারি নিষেধাজ্ঞা বলবৎ থাকাকালীন জাদুকাটা,মাহরাম নদী,শান্তিপুর পছাশইল হাওরসহ সব পাহাড়ি ছড়ায় অবৈধভাবে বালু পাথর উত্তোলনকারী,ক্রয়-বিক্রয়কারী, চাঁদাবাজচক্র কর্তৃক বেআইনিভাবে নদী তীর, চরের মালিকানা দাবিদারদের যে কোন ধরণের অপতৎপরতা বন্ধে জেলা পুলিশ ও থানা পুলিশ এবার কঠোর অবস্থানে যেতে বাধ্য হবে। সভায় অন্যান্যদের মধ্যে উপস্থিত ছিলেন-থানার বাদাঘাট পুলিশ ফাঁড়ি ইনচার্জ এসআই মাহমুদুল হাসান, থানার এসআই পাপেল রায়, ফাঁড়ি সহকারি ইনচার্জ এএসআই রাজু বিশ্বাস, উত্তর বড়দল ইউনিয়নের সাবেক ইউপি চেয়ারম্যান জামাল উদ্দিন,বালু পাথর ব্যবসায়ী তোফায়েল আহমেদ রয়েল,হুমায়ুন কবির,ওয়াজ উদ্দিন,তোয়াছ উদ্দিন,রানু মিয়া,মজিবুর রহমান,কিরন রায়,আবু লাহাব, মাহমুদ শাহ, শ্রমিকনেতা আব্দুস সাহিদ আজাদ প্রমুখ।",20/9/2020,country-news
টাঙ্গুয়ার হাওরে আসা পর্যটক বিদেশি মদসহ আটক,"রামসার প্রকল্পভুক্ত সুনামগঞ্জের তাহিরপুরের টাঙ্গুয়ার হাওরে আসা প্রসাদ পাল (২৫) নামে এক পর্যটককে বিদেশি মদসহ আটক করেছে পুলিশ।



সোমবার রাতে পুলিশ বাদী এ ব্যাপারে থানায় একটি মামলা দায়ের করেছেন। আটক প্রসাদ নেত্রকোনা জেলা সদরের নাগরা পৌর এলাকার অশ্বিনী পালের ছেলে।এর আগে প্রসাদসহ নেত্রকোনার বিভিন্ন এলাকা হতে ৪০ জনের একটি পর্যটক গ্রুপ ধর্মপাশার মধ্যনগর হতে রোববার দিনভর ট্রলার (ইঞ্জিন চালিত নৌকা) নিয়ে টাঙ্গুয়ার হাওরে ভ্রমণ শেষে সন্ধায় টেকেরঘাট ফিরে এসে রাত্রী যাপন করেন। স্থানীয় এলাকাবাসী জানায়, প্রসাদকে বিদেশি মদসহ টেকেরঘাট পুলিশ ফাঁড়ি হেফাজতে নেয়ার পর তার অন্যান্য সহযোগীরা তাকে ছিনিয়ে নিতে ফাঁড়ির সামনে অবস্থান নেয়। পরবর্তীতে পুলিশী ধাওয়ার মুখে তার সহযোগীরা ফাঁড়ির সামনে থেকে দ্রুত সটকে পড়েন।রাতে থানার ওসি মো. আতিকুর রহমান যুগান্তরকে জানান, আমদানি নিষিদ্ধ বিদেশি মদ বিক্রয়ের উদ্দেশ্যে নিজ হেফাজতে রাখার অভিযোগে সংশ্লিষ্ট ধারায় তার বিরুদ্ধে মামলা দায়ের করা হয়।তিনি আরও জানান, উপজেলার টেকেরঘাট পুরাতন ডাম্পের বাজার সড়কে সোমবার দুপুরে প্রকাশ্যে বিদেশি মদ নিয়ে প্রসাদ পাল ঘোরাফেরার সময় স্থানীয় এলাকাবাসী থানার টেকেরঘাট পুলিশ ফাঁড়িকে অবহিত করে। এরপর ওই ফাঁড়ি পুলিশ বিদেশি মদসহ তাকে আটক করেন।",20/9/2020,country-news
জাদুকাটার নৌপথে আড়াই লাখ টাকার ভারতীয় কাঠের চালান আটক,"সীমান্ত নদী জাদুকাটার নৌপথে ভারত হতে চোরাচালানের মাধ্যমে নিয়ে আসা একটি চোরাই গোল কাঠের চালান আটক করেছে বর্ডার গার্ড বিজিবি।



শুক্রবার সন্ধ্যায় ২৮ বিজিবি সুনামগঞ্জের অধিনায়ক লে. কর্নেল মো. মাকসুদুল আলম যুগান্তরকে বলেন, জব্দ তালিকা শেষে চোরাই কাঠের চালান সুনামগঞ্জ বন বিভাগের কাছে হস্তান্তর করা হয়েছে।তিনি আরও জানান, ওপার-এপারের একদল সংঘবদ্ধ চোরাকারবারি গোপন সমঝোতার ভিত্তিতে তাহিরপুরের সীমান্ত নদী জাদুকাটার নৌপথ ব্যবহার করে বিজিবির নজর এড়িয়ে ভারতীয় একটি গোল কাঠের চালান ভাসিয়ে নিয়ে আসে। বিজিবির নিজস্ব গোয়েন্দা সূত্রে প্রাপ্ত তথ্যের ভিত্তিতে ব্যাটালিয়নের তাহিরপুরের লাউরগড় বিওপির ক্যাম্প কমান্ডার নায়েব সুবেদার তোফাজ্জল হোসেনের নেতৃত্বে জাদুকাটা হতে বৃহস্পতিবার রাতে ওই কাঠের চালানটি আটক করা হয়।ওই কাঠের চালানটিতে প্রায় ৬১.৬২ ঘনফুট ভারতীয় গোল কাঠ রয়েছে। যার সরকারি মূল্য প্রায় ২ লাখ ৪৭ হাজার টাকা বলে জানান লে. কর্নেল মো. মাকসুদুল আলম।",20/9/2020,country-news
‘টাঙ্গুয়া হাওরে ইঞ্জিনচালিত ট্রলার চলাচল বন্ধ হবে’,"মুজিববর্ষ উপলক্ষে সুনামগঞ্জের তাহিরপুরে বৃক্ষরোপন কর্মসূচির উদ্বোধন করেছেন পানি সম্পদ মন্ত্রনালয়ের সিনিয়র সচিব কবির বিন আনোয়ার।



মঙ্গলবার উপজেলার দক্ষিণ বড়দল ইউনিয়নের মাটিয়াইন হাওর তীরবর্তী এলাকায় বৃক্ষরোপন কর্মসুচীর আনুষ্ঠানিক উদ্বোধন করেন তিনি।এ সময় তিনি তাহিরপুরে থাকা রামসার প্রকল্পভুক্ত টাঙ্গুয়া হাওরে ইঞ্জিন চালিত ট্রলার চলাচল বন্ধ করে দেবেন বলে জানান।হাওরের পরিবেশ দূষণ সম্পর্কিত এক প্রশ্নের উত্তরে যুগান্তরকে সিনিয়র সচিব কবির বিন আনোয়ার বলেন, প্রধানমন্ত্রীর কার্যালয়ে সমতলে বসবাসরত ক্ষুদ্র নৃ-গোষ্ঠীর জীবনমান উন্নয়নের জন্য একটি কর্মসূচি রয়েছে। সেখানে তাহিরপুর উপজেলার পর্যটন এলাকাগুলোর উন্নয়নের জন্য কিছু পদক্ষেপ গ্রহণ করা হয়েছে। সেগুলোর মধ্যে নারী-পুরুষ আলাদা টয়লেট ও খাবারের জন্য রেস্টুরেন্ট থাকবে।তিনি বলেন, হাওরে যখন মানুষ প্রবেশ করবে তখন প্লাস্টিকের বোতল ও চিপসের প্যাকেট নিয়ে যেন প্রবেশ করতে না পারে সেজন্যই এগুলো তৈরি করা হবে। এছাড়া টাঙ্গুয়ার হাওরে আমরা ইঞ্জিন চালিত নৌকা বন্ধ করে দেব। সেখানে দাঁড় টানা নৌকা ব্যবহার করবে এবং এগুলো নিয়ে পর্যটকরা ঘুরবে। এরকম বিশেষ নৌকা তৈরির জন্যও একটি প্রকল্প প্রধানমন্ত্রীর কার্যালয় থেকে নেয়া হয়েছে।
মঙ্গলবার মুজিববর্ষ উপলক্ষে তাহিরপুর ছাড়াও তিনি সুনামগঞ্জ ঐতিহ্য যাদুঘর ও পাউবোর কার্যালয় প্রাঙ্গণে গাছের চারা রোপন করেন পানি সম্পদ মন্ত্রনালয়ের এই সিনিয়র সচিব।মুজিববর্ষ উপলক্ষে সুনামগঞ্জের তাহিরপুরে বৃক্ষরোপন করছেন পানি সম্পদ মন্ত্রনালয়ের সিনিয়র সচিব কবির বিন আনোয়ার।মঙ্গলবার রাতে সুনামগঞ্জ জেলা প্রশাসক মোহাম্মদ আব্দুল আহাদ যুগান্তরকে বলেন, জাতির জনকের কন্যা প্রধানমন্ত্রী শেখ হাসিনা মুজিব শতবর্ষকে সামনে রেখে দেশব্যাপী এক কোটি গাছের চারা রোপন কর্মসূচি হাতে নিয়েছেন। এর মধ্যে পানি সম্পদ মন্ত্রনালয় সারা দেশে ১০ লাখ গাছের চারা রোপন করবেন।

তিনি আরও বলেন,ওই কর্মসূচির ধারাবাহিকতায় সুনামগঞ্জ জেলা প্রশাসন সারা জেলায় ১ লাখ গাছের চারা রোপন করবেন। এর মধ্যে জেলাব্যাপী ২০ হাজার গাছের চারা রোপন করবেন পানি উন্নয়ন বোর্ড (পাউবো)। দিনব্যাপী গাছের চারা রোপনকালে পাউবোর প্রধান প্রকৌশলী এস এম শহীদুল ইসলাম, সুনামগঞ্জ জেলা প্রশাসক মোহাম্মদ আব্দুল আহাদ, পাউবো তত্ত্বাবধায়ক প্রকৌশলী (সিলেট) খুশিমোহন সরকার, নির্বাহী প্রকৌশলী মো. সাবিবুর রহমান,অতিরিক্ত জেলা প্রশাসক (সার্বিক) মোহাম্মদ শরীফুল ইসলাম,অতিরিক্ত জেলা প্রশাসক (রাজস্ব) রাশেদ ইকবাল চৌধুরী,অতিরিক্ত জেলা ম্যাজিস্ট্রেট মোহাম্মদ সুহেল মাহমুদ,অতিরিক্ত জেলা প্রশাসক (শিক্ষা ও আইসিটি) মো. জসিম উদ্দীন,তাহিরপুর ইউএনও পদ্মাসন সিংহ,অতিরিক্ত পুলিশ সুপার হায়াতুন্নবীসহ জেলা প্রশাসনের দায়িত্বশীল কর্মকর্তাগণ উপস্থিত ছিলেন।",20/9/2020,country-news
ভারতীয় বিড়ির চালানসহ তাহিরপুরে দুই চোরাকারবারি আটক,"ভারত সীমান্ত হতে আমদানি নিষিদ্ধ বিড়ির চালান নিয়ে আসার পথে দুই চোরাকারবারিকে আটক করেছে থানা পুলিশ। বৃহস্পতিবার আটককৃতদের ব্যাপারে থানায় একটি মামলা দায়ের করা হয়েছে।



আটককৃতরা হলেন উপজেলার উত্তর বড়দল ইউনিয়নের বারহাল গ্রামের মনা মিয়া শিকদারের ছেলে আব্দুল আলী ও তার সহযোগী প্রতিবেশী পৈলনপুর গ্রামের আবুল কাশেমের ছেলে রাকাব উদ্দিন।জানা গেছে, পুলিশ সুপারের বিশেষ নির্দেশে থানার ওসি মো. আতিকুর রহমান বুধবার মধ্যরাতে একদল পুলিশকে সঙ্গে নিয়ে মাদকবিরোধী অভিযানে নামেন। ভারত সীমান্ত হতে মোটরসাইকেলে খাঁচাভর্তি আমদানি নিষিদ্ধ শেখ নাসির উদ্দিন বিড়ির চালান নিয়ে বাড়ি ফেরার পথে শিমুলতলা-চন্দ্রপুর সড়কের মসজিদ মোড়ে তল্লাশিকালে আবদুল আলী ও তার এক সহযোগী রাকাব উদ্দিনকে আটক করে পুলিশ। এ সময় বিপুল পরিমাণ ভারতীয় নাসির বিড়ি ও একটি চোরাই মোটরসাইকেল জব্দ করা হয়।বৃহস্পতিবার সুনামগঞ্জ পুলিশ সুপার মো. মিজানুর রহমান যুগান্তরকে বলেন, শুধু তাহিরপুর থানা এলাকাতেই নয়, জেলার সব থানা, ডিবি পুলিশ, পুলিশ তদন্ত কেন্দ্র, পুলিশ ফাঁড়ির সব সদস্য তাদের দায়িত্বপূর্ণ এলাকায় মাদকসহ সব ধরনের চোরাচালান প্রতিরোধ, চোরাকারবারিদের আটক ও সব ধরনের অপতৎপরতা বন্ধে কঠোর পদক্ষেপ নিতে বলা হয়েছে।",20/9/2020,country-news
নিলাম ভণ্ডুলের পর গোপন সমঝোতায় কয়েক কোটি টাকার বালু বিক্রির আয়োজন,"সুনামগঞ্জের তাহিরপুরে বিভিন্ন ডাম্পিংয়ে স্তূপ রাখা অবৈধভাবে উত্তোলনকৃত কয়েক কোটি টাকা মূল্যের বালু ইউএনওর সঙ্গে গোপন সমঝোতা করে বিক্রির আয়োজন প্রায় সম্পন্ন করেছে প্রভাবশালী সিন্ডিকেট।



অথচ খনিজসম্পদ উন্নয়ন ব্যুরো সম্প্রতি এসব বালু, পাথর, চুনাপাথর সরকারিভাবে নিলামে বিক্রির জন্য নিলাম আহ্বান করার পর ওই সিন্ডিকেট তা ভণ্ডুল করে দেয়। সরকারিভাবে নিলামে বালু বিক্রিতে ব্যর্থ হলেও এবার সেই সিন্ডিকেটকে অবৈধভাবে বালু বিক্রিতে সায় দিলেন খোদ তাহিরপুরের উপজেলা নির্বাহী অফিসার (ইউএনও) পদ্মাসন সিংহ।বুধবার দুপুরে সিন্ডিকেট প্রধান উপজেলা প্রশাসন, থানা পুলিশ, স্থানীয় কয়েকজন সাংবাদিকের কাছ থেকে অবৈধভাবে উক্তোলনকৃত বালু বিক্রির সবুজ সংকেত পেয়েছে বলেও যুগান্তরকে জানান। এ ধরনের কথোপকথনের একটি অডিও রেকর্ড যুগান্তরের কাছে সংরক্ষিত রয়েছে।বুধবার জেলা-উপজেলা প্রশাসন, থানা পুলিশ ও সরেজমিন যুগান্তরের অনুসন্ধানে জানা গেছে, সম্প্রতি পাহাড়ি ঢল ও ঢলের পূর্বে তাহিরপুরের শান্তিপুরের পছাশইল হাওর, আমতৈল, মাহারাম নদীর শাখা শান্তিপুর, চাঁনপুর, বড়ছড়া, টেকেরঘাট, বুরুঙ্গাছড়া রজনী লাইন, কলাগাঁও, চারাগাঁওসহ বিভিন্ন সীমান্ত ছড়া দিয়ে ভারতের মেঘালয় হতে রাশি রাশি বালু, পাথর ও চুনাপাথর ভেসে আসে। এসব খনিজ বালু, পাথর, চুনাপাথর বিভিন্ন স্থানে ডাম্পিং বা স্তূপ করে রাখে।কিন্তু তাতে বাদসাধেন জেলা-উপজেলা প্রশাসন ও সীমান্তরক্ষী বাহিনী বিজিবি। এরপর ক্ষমতাসীন দল ঘেঁষা সিন্ডিকেটের স্বার্থে এসব খনিজসম্পদ বিনা রাজস্বে ছাড়িয়ে নিতে সুনামগঞ্জ-১ আসনের এমপি মোয়াজ্জেম হোসেন রতন ডিও লেটার প্রদান করেন সরকারের খনিজসম্পদ উন্নয়ন ব্যুরোসহ বিভিন্ন দফতরে।প্রথমে গোপনে এরপর ২৭ জুলাই গভীর রাতে তাহিরপুর উপজেলা নির্বাহী অফিসার (ইউএনও) ২৮ জুলাই নিলাম আহ্বান করেন।নিলামে শত শত লোকজন উপস্থিত হলেও কৌশলে ওই সিন্ডিকেট ভুল তথ্য উপস্থাপন ও নানা রকম উস্কানি দিয়ে নিজেরা এমনকি অন্যদেরও নিলামে অংশগ্রহণ করতে দেয়নি।এদিকে বুধবার সকাল হতেই চাওর হতে থাকে উপজেলা নির্বাহী অফিসার, থানা পুলিশ ও কয়েকজন স্থানীয় সাংবাদিককে ম্যানেজ করে উপজেলার উত্তর বড়দল ইউনিয়নের সাবেক ইউপি সদস্য ও ইউনিয়ন আওয়ামী লীগসহ সভাপতি গোলাম কিবরিয়া ওরফে কিবরিয়া মেম্বার একজন বালু পরিবাহী নৌকার সর্দারের মাধ্যমে মাহারাম নদীর শাখা শান্তিপুর, শান্তিপুর বাজারের পশ্চিমে, আমতৈল এলাকায়, শ্রীপুরের বালিয়াঘাট ডাম্পের বাজার, দুধের আউটায় কবরস্থান এলাকায়, নবাবপুরে নদী তীরে রাখা প্রতি ঘনফুট বালু ২০ টাকা দরে বিক্রির জন্য প্রচারণা করছেন।এরই প্রেক্ষিতে বিষয়টি জানতে সিন্ডিকেট প্রধান গোলাম কিবরিয়া ওরফে কিবরিয়া মেম্বারের ব্যক্তিগত মোবাইলে বুধবার দুপুরে ফোন করা হলে তিনি বালু বিক্রির আয়োজন সম্পন্নের বিষয়টি যুগান্তরের কাছে স্বীকার করেন। তিনি বলেন, শান্তিপুরের বালু ডাম্পের বাজারের পাটলাই নদী দিয়ে পরিবহন হবে বড় (বলগেট, ট্রলার) নৌকায়। বড় নৌকায় বালু পৌঁছানো হবে প্রতি ঘনফুট ২০ টাকা দরে। সার্ভেয়ার স্টেক মেজারম্যান্ট করে গেছেন ৬৯ হাজার ঘনফুট বালু আছে শান্তিপুরে।তিনি কথোপকথনের এক পর্যায়ে বলেন, এমপি মহোদয় বলে দিছেন (সুনামগঞ্জ-১ আসনের এমপি মোয়াজ্জেম হোসেন রতন)। এরপর তাহিরপুর উপজেলা নির্বাহী অফিসার, থানা পুলিশ, দুজন স্থানীয় সাংবাদিকের সঙ্গে এ ব্যাপারে সরাসরি আলাপ করে বালু বিক্রির সম্মতি নিয়েছেন বলে দাবি করেন তিনি।বুধবার এ বিষয়ে জানতে তাহিরপুর থানার ওসি আতিকুর রহমানের সঙ্গে যোগাযোগ করা হলে তিনি বলেন, এসব বিষয়ে আমার সঙ্গে কেউ কোনো ধরনের আলাপ করেননি।বুধবার দুপুরে তাহিরপুর উপজেলা নির্বাহী অফিসার পদ্মাসন সিংহের সঙ্গে যোগোযোগ করা হলে তিনি মোবাইল ফোনে যুগান্তরকে বলেন, নতুন করে কেউ বালু উত্তোলন করবে না। নতুনভাবে তুললে আমি ধরবই। স্তূপ করা বালু আছে, আমি নীরব ছিলাম। স্তূপ করা বালুগুলো তো আজ হোক কাল হোক চুরি করে নেবেই।এক পর্যায়ে তিনি কিছুটা অস্পষ্টভাবে তার সঙ্গে কিবরিয়া মেম্বারের বালু বিক্রির আলাপের বিষয়টিও স্বীকার করে বলেন, এমপিও বলছিলেন স্টককৃত বালুগুলো নেয়ার সুযোগ দিতে।ইউএনও আরও বলেন, এভাবে বালু উত্তোলন করে স্তূপ করাটা অবৈধ। কিন্তু নিয়ম হল নিলামে বালু সরকারিভাবে বিক্রি করা, আসলে আমি নীরব ছিলাম। বলেছি যেভাবে পারেন নিয়ে যেতে কিন্তু আমি তাদের কোনো ধরনের লিখিত অনুমতি দেইনি।একই বিষয়ে জানতে চাইলে সুনামগঞ্জ-১ আসনের এমপি মোয়াজ্জেম হোসেন রতন বলেন, কিবরিয়া মেম্বার কে? আমি তাকে চিনি-ই না, আমি কোনো ধরনের বালু অবৈধভাবে নেয়ার জন্য কাউকে বলিনি।প্রসঙ্গত, নবাগত ইউএনও হিসেবে তাহিরপুরে যোগদান করার পর পদ্মাসন সিংহ শান্তিপুরে অবৈধভাবে বালু লুটের সময় হাতেনাতে কিবরিয়া মেম্বার ও হাজি কুদ্দুছ মিয়ার চারটি নৌকা আটক করে ভ্রাম্যমাণ আদালত বসিয়ে অর্ধলাখ টাকা জরিমানা আদায় করেছিলেন।",20/9/2020,country-news
বাল্যবিয়ে ঠেকাতে না পেরে যুবকের আত্মহত্যা,"নিকটাত্মীয়ের বাল্যবিয়ে ঠেকাতে না পেরে সুনামগঞ্জের তাহিরপুরে রফিক মিয়া (২৩) নামে এক যুবক আত্মহত্যা করেছেন বলে পুলিশ জানায়।



মঙ্গলবার দুপুরে থানা পুলিশ নিহত রফিকের মরদেহ সুনামগঞ্জ সদর হাসপাতাল মর্গে পাঠিয়েছে। নিহত রফিক উপজেলার উত্তর বড়দল ইউনিয়নের ফকিরনগর গ্রামের ফিরোজ খাঁর ছেলে।নিহতের পরিবারের বরাত দিয়ে তাহিরপুর থানার ওসি মো. আতিকুর রহমান জানান, সোমবার রাত সাড়ে ১০টার দিকে রফিক বাড়ির পার্শ্ববর্তী হাওরে জামগাছের ডালে দড়ি ঝুলিয়ে গলায় ফাঁস লাগিয়ে আত্মহত্যা করেন।নিহতের পারিবারিক সূত্র জানায়, রফিক নিকটাত্মীয়ের বাল্যবিয়ে ঠেকাতে গিয়ে আত্মীয়স্বজনের তোপের মুখে পড়েন। এ নিয়ে স্বজনরা তাকে নানাভাবে অপমান করে। পরে সেই অপমান সইতে না পেরে তিনি আত্মহত্যা করেন। ",20/9/2020,country-news
বিদেশি মদসহ তাহিরপুরে ২ মাদক কারবারি আটক,"বিদেশি মদের চালানসহ সুনামগঞ্জের তাহিরপুর সীমান্তে দুই মাদক চোরাকাবারিকে আটক করেছেন পুলিশ।



বৃহস্পতিবার তাহিরপুর থানার ওসি মো. আতিকুর রহমান বলেন, আটককৃতদের বিরুদ্ধে বুধবার রাতে থানায় মামলা দায়ের করা হয়েছে।জানা গেছে, থানার এসআই মনিতোষ পালের নেতৃত্বে থানা পুলিশের একটি চৌকস টিম ঈদুল আজহাকে সামনে রেখে সীমান্তে মাদক চোরাচালান প্রতিরোধে বিশেষ অভিযানে নামেন।অভিযানে বুধবার ভোরে উপজেলার উওর বড়দল ইউনিয়নের মাহারাম নদীর তীর হতে মাহারাম আর্দশ গ্রামের মোজাম্মেল হক ও জাহাঙ্গীর আলমকে সন্দেহজনকভাবে আটক করা হয়।এরপর জনসম্মুখে তাদের দেহ তল্লাশি করে অতিরিক্ত অ্যালকোহলযুক্ত আমদানি নিষিদ্ধ পাঁচ বোতল বিদেশি মদ জব্দ করা হয়। 
",20/9/2020,country-news
পাহাড়ি ঢলে তাহিরপুরে ভেসে আসা চুনাপাথরের নিলাম আজ,"সম্প্রতি পাহাড়ি ঢলে বন্যার পানিতে ভারতের মেঘালয় হতে সুনামগঞ্জের তাহিরপুরে বিভিন্ন সীমান্তছড়া দিয়ে ভেসে আসা কয়েক কোটি মূল্যের বালু পাথর ও চুনাপাথর আজ মঙ্গলবার উন্মুক্ত নিলামে বিক্রয় করা হবে।



সোমবার রাতে তাহিরপুর উপজেলা নির্বাহী অফিসার(ইউএনও) এ সংক্রান্ত নিলাম বিজ্ঞপ্তি দাফতরিক কাজে ব্যবহৃত সামাজিক যোগাযোগ মাধ্যম ফেসবুকে প্রকাশ করেন।সোমবার রাতে প্রকাশিত বিজ্ঞপ্তি সূত্রে জানা যায়, সম্প্রতি অতিবৃষ্টি পাহাড়ি ঢলে সৃষ্ট বন্যার পানিতে সুনামগঞ্জের তাহিরপুরের চাঁনপুর নয়াছড়া, বুরুঙ্গাছড়া, বড়ছড়া, লাকমা, চারাগাঁও, কলাগাঁও রন্দুছড়া সহ বিভিন্ন সীমান্তছড়া দিয়ে ভারতের মেঘালয় হতে ভেসে আসে কয়েক কোটি মূল্যের বালু পাথর ও চুনাপাথর।এসব বালু , পাথর ও চুনাপাথর খনিজ সম্পদ সীমান্ত জনপদের বিভিন্ন জনবসতি, ফসলী জমিতে মাছ চাষের নালায় স্তূপীকৃত ভাবে পড়ে থাকায় স্থানীয় এলাকাবাসীর দাবির প্রেক্ষিতে জনস্বার্থে দ্রুত অপসারণের প্রয়োজনীয়তা দেখা দেয়।উপজেলা প্রশাসনের দেয়া তথ্য অনুযায়ী প্রায় ২১ লাখ ৯৬ হাজার ৫৮৪ ঘনফুট বালু, ২৬ হাজার ২৫০ ঘনফুট পাথর , ১ হাজার ২২১ ঘনফুট চুনাপাথর বিভিন্ন ছাড়া দিয়ে ভেসে আসে।এরই প্রেক্ষিতে উপজেলার টেকেরঘাট নির্বাহী ম্যাজিস্ট্রেট কার্যালয়ে মঙ্গলবার সকাল ১০টায় এসব খনিজ সম্পদ উন্মুক্ত নিলামে বিক্রয় করার সিদ্ধান্ত নেয়া হয়।নিলামে আগ্রহী ব্যক্তি নিলাম কমিটির নিকট ১০ হাজার টাকা ফেরতযোগ্য জামানত প্রদানের মাধ্যমে নিলামে অংশ গ্রহণ পারবেন। একই ব্যক্তি একাধিক নিলামে একাধিক নিলাম প্রক্রিয়ায় অংশ গ্রহণ করতে পারবেন।বাংলাদেশ খনিজ সম্পদ উন্নয়ন ব্যুরোর মহাপরিচালক(অতিরিক্ত সচিব) মো. জাফর উল্লাহ গত ২৩ জুলাই স্বাক্ষরিত এক স্বারকে এ উন্মুক্ত নিলাম আহবান করেন উপজেলা প্রশাসন। নিলামে জেলা প্রশাসনের পক্ষে তাহিরপুর উপজেলা নির্বাহী অফিসার ও নির্বাহী ম্যাজিস্ট্রেট, খনিজ সম্পদ উন্নয়ন ব্যুরোর দুজন প্রতিনিধি, পাউবো, উপজেলা প্রকৌশলী, রেভিনিউ ডেপুটি কালেকটরসহ পুলিশ ও বিজিবির দায়িত্বশীল অফিসারগণ উপস্থিত থাকবেন। সোমবার রাতে তাহিরপুর উপজেলা নির্বাহী অফিসার (ইউএনও) পদ্মাসন সিংহ এ তথ্য নিশ্চিত করে জানান, কোন প্রকার সিন্ডিকেট প্রথা এড়িয়ে আগ্রহী যে কোন ব্যক্তি বা ব্যবসায়ী এ উন্মুক্ত নিলামে অংশ নিতে পারবেন।সোমবার রাতে জেলা প্রশাসক মোহাম্মদ আব্দুল আহাদ যুগান্তরকে বলেন, সীমান্ত জনপদে থাকা বিভিন্ন বসতি, পাহাড়ি ছড়া, মাছের নালা ও ফসলী জমিতে স্তূপীকৃত ভাবে পড়ে থাকা এসব খনিজ সম্পদ ( বালু , পাথর ও চুনাপাথর) অপসারণের জন্য স্থানীয় জনসাধারণের দাবি তুললে জনস্বার্থ বিবেচনায় নিয়ে খনিজ সম্পদ উন্নয়ন ব্যুরোর নির্দেশনায় এ নিলাম প্রক্রিয়া আহবান করা হয়। তিনি আরও বলেন, সীমান্ত জনপদের কোনো পাহাড়ি ছড়া, ফসলী জমি, পতিত হাওরে থাকা বালু, পাথর, চুনাপাথর বা খনিজ সম্পদ উত্তোলনে কোয়ারী হিসাবে কোনো ব্যক্তি বা প্রতিষ্ঠানকে কোনো প্রকার ইজারা প্রদান করা হয়নি কেবল ভেসে আসা খনিজ সম্পদ জনস্বার্থে অপসারণের লক্ষ্যে নিলামে বিক্রয় করা হচ্ছে, এ নিয়ে জনমনে বিভ্রান্তি ছড়িয়ে নিলাম প্রক্রিয়া বাধাগ্রস্ত করার কোনো ধরণের সুযোগ নেই।
",20/9/2020,country-news
"সুনামগঞ্জে ট্রলারডুবি, নিখোঁজ ব্যবসায়ীর লাশ উদ্ধার","সুনামগঞ্জের তাহিরপুর উপজেলায় ট্রলারডুবিতে নিখোঁজ ব্যবসায়ী তৌফিক মিয়ার (২৮) মরদেহ উদ্ধার করেছে পুলিশ।



নিহত তৌফিক উপজেলার উত্তর শ্রীপুর ইউনিয়নের খলিশাজুড়ি গ্রামের মুক্তিযোদ্ধা সিরাজ মিয়ার ছেলে।সোমবার সকালে তাহিরপুর থানার ওসি মো. আতিকুর রহমান এ তথ্য যুগান্তরকে নিশ্চিত করেছেন।তিনি বলেন, ওই ব্যবসায়ীর মরদেহ রোববার বিকালে আইনি প্রক্রিয়া শেষে পরিবারের কাছে হস্তান্তর করা হয়।জানা গেছে, উপজেলার বালিয়াঘাট নতুনবাজারের ব্যবসায়ী তৌফিক শনিবার রাতে ট্রলারে নিজ বাড়ি খলিশাজুড়ি ফিরছিলেন।পাটলাই নদীতে পাহাড়ি ঢলে ধেয়ে আসা বন্যার পানি ও উত্তাল ঢেউয়ের কবলে পড়ে ১৮ যাত্রী নিয়ে ট্রলারটি ডুবে যায়।এর পর ট্রলারে থাকা ১৭ যাত্রী সাঁতরে তীরে উঠলেও নিখোঁজ হন তৌফিক।রাতভর সন্ধান চালিয়ে তার কোনো খোঁজ মেলেনি।পর দিন রোববার সকালে ফের সন্ধান চালাতে গিয়ে জেলেদের জালে উঠে আসে নিখোঁজ ব্যবসায়ী তৌফিকের মরদেহ।",20/9/2020,country-news
তাহিরপুরে হাওর থেকে শিশুর লাশ উদ্ধার,"সুনামগঞ্জের তাহিরপুরে মাটিয়াইন হাওর থেকে সালমান হোসেন (৩) নামে এক শিশুর লাশ উদ্ধার করা হয়েছে।



শুক্রবার উপজেলার দক্ষিণ বড়দল ইউনিয়নের কাউকান্দি গ্রাম সংলগ্ন মাটিয়াইন হাওর থেকে ওই শিশুর লাশ উদ্ধার করা হয়। নিহত সালমান উপজেলার দক্ষিণ বড়দল ইউনিয়নের কাউকান্দি গ্রামের হতদরিদ্র হেলাল মিয়ার ছেলে।নিহতের পরিবার যুগান্তরকে জানায়, উপজেলার কাউকান্দি গ্রামের বাসিন্দা হেলাল মিয়ার পরিবারের লোকজন শুক্রবার সকাল ৭টার দিকে নিজ গৃহে ঘুমে থাকা অবস্থায় পরিবারের সবার অলক্ষে তার শিশু সন্তান সালমান ঘর থেকে বেরিয়ে আঙ্গিনায় চলে আসে। এরপর পরিবারের লোকজন ঘুম থেকে জেগে উঠে সালমানকে দেখতে না পেয়ে আশপাশে থাকা প্রতিবেশীর বাড়িতে খোঁজ করেও তার কোনো সন্ধান পায়নি।একপর্যায়ে ওইদিন সকাল ৮টার দিকে গ্রামের পশ্চিম পাশে থাকা মাটিয়াইন হাওরে পরিবার ও স্বজনরা ভাসমান অবস্থায় সালমানের লাশ উদ্ধার করে।
উপজেলার দক্ষিণ বড়দল ইউনিয়নের ৫নং ওয়ার্ড ইউপি সদস্য সাইফুল ইসলাম যুগান্তরকে বলেন, কোনো অভিযোগ না থাকায় উপজেলা প্রশাসন ও থানা পুলিশকে অবহিত করে পরিবারের লোকজন গ্রামবাসীর সহায়তায় শুক্রবার দুপুরে ওই শিশুর দাফন কাজ সম্পন্ন করা হয়। তাহিরপুর উপজেলা নির্বাহী কর্মকর্তা (ইউএনও) পদ্মাসন সিংহ যুগাসন্তরকে বলেন, দরিদ্র পরিবারের শিশু সন্তান সালমানের পানিতে ডুবে মৃত্যুর বিষয়টি জেলা প্রশাসককে অবহিত করে সরকারের আপদকালীন তহবিল থেকে নিহত শিশুর পরিবারকে আর্থিক সহায়তা প্রদান করা হবে।
",20/9/2020,country-news
তাহিরপুরে ঝগড়া থামাতে গিয়ে বৃদ্ধের মৃত্যু,"পারিবারিক ঝগড়া থামাতে গিয়ে সুনামগঞ্জের তাহিরপুরে আবদুল জব্বার (৬২) নামে এক বৃদ্ধ হৃদরোগে আক্রান্ত হয়ে মারা গেছেন। মঙ্গলবার রাতে এ ব্যাপারে থানায় একটি অপমৃত্যু মামলা হয়েছে।



নিহত জব্বার উপজেলার দক্ষিণ শ্রীপুর ইউনিয়নের দুর্লভপুর গ্রামের মৃত আলীর ছেলে।তাহিরপুর থানার ওসি মো. আতিকুর রহমান যুগান্তরকে বলেন, নিহতের ছেলে হৃদয় মিয়া থানায় একটি অপমৃত্যু মামলা করেছেন। তিনি বলেন, উপজেলার দুর্লভপুর গ্রামে থাকা একটি সরকারিভাবে স্থাপিত টিউবওয়েল হতে সোমবার বিকালে প্রথমে পানি সংগ্রহ করতে যান ওই গ্রামের মহিবুর রহমানের স্ত্রী রত্না বেগম। ওই টিউবওয়েল থেকে আগে পানি সংগ্রহ করা নিয়ে প্রতিবেশী জা (চাচা শ্বশুরের বড় ছেলে আব্দুল জব্বারের স্ত্রী) রোকশানা বেগমের সঙ্গে কথা কাটাকাটিতে জড়িয়ে পড়েন। পরে ওই ঝগড়ায় যোগ দেন জব্বারের ছেলে হৃদয়, চাচাত ভাই মহিবুরের ছেলে দেলোয়ার হোসেন দিলুসহ উভয় পরিবারের পুরুষ এবং নারীরা।এ ঝগড়া থামাতে এগিয়ে আসেন আবদুল জব্বার। ঝগড়া থামানোর একপর্যায়ে তিনি মাটিতে লুটিয়ে পড়েন। পরে পরিবারের লোকজন পার্শ্ববর্তী নেত্রকোনার কলমাকান্দা উপজেলা স্বাস্থ্য কমপ্লেক্সে নিয়ে গেলে সেখানকার কর্তব্যরত চিকিৎসক তাকে মৃত ঘোষণা করেন। মঙ্গলবার বিকালে পুলিশ দুর্লভপুর গ্রামে গিয়ে লাশ উদ্ধার করে সদর হাসপাতাল মর্গে পাঠিয়েছে।",20/9/2020,country-news
তাহিরপুর উপজেলা চেয়ারম্যান সস্ত্রীক করোনায় আক্রান্ত,"সুনামগঞ্জের তাহিরপুর উপজেলা চেয়ারম্যান করুণা সিন্ধু চৌধুরী বাবুল ও তার স্ত্রী তাপসী দত্ত দীপিকার করোনা করোনা শনাক্ত হয়েছে। রোববার রাত ১১টায় সুনামগঞ্জ সদর উপজেলা স্বাস্থ্য ও পরিবার পরিকল্পনা কর্মকর্তা ডা. সৌমিত্র চক্রবর্তী যুগান্তরকে এ তথ্য নিশ্চিত করেন।



করুণা সিন্ধু চৌধুরী বাবুলের গ্রামের বাড়ি জেলার তাহিরপুর উপজেলার উত্তর বড়দল ইউনিয়নের পৈলনপুর গ্রামে। বর্তমানে এ দম্পতি সুনামগঞ্জ জেলা শহরের হাসনগরস্থ হোসেন বখত চত্বরে নিজ বাসায় আইসোলেশনে রয়েছেন।বাবুল চৌধুরী সুনামগঞ্জ জেলা আওয়ামী লীগের কৃষি ও সমবায় বিষয়ক সম্পাদক।ডা. সৌমিত্র চক্রবর্তী জানান, ২৫ জুন উপজেলা পরিষদ চেয়ারম্যান বাবুল চৌধুরী ও তার স্ত্রী তাপসী দত্ত দীপিকা করোনা পরীক্ষার জন্য সুনামগঞ্জ সদর উপজেলা স্বাস্থ্য কমপ্লেক্সে নমুনা দেন। এরপর সিলেট শাহজালাল বিজ্ঞান ও প্রযুক্তি বিশ্ববিদ্যালয় (শাবি) পিসিআর ল্যাবে নমুনা পাঠানো হয়। শনিবার রাতে এ দম্পতির করেনা পজিটিভ রিপোর্ট আসে।",20/9/2020,country-news
সুনামগঞ্জে মাছ ধরার সময় বিদ্যুৎস্পর্শে জেলের মৃত্যু,"সুনামগঞ্জ সদর উপজেলার কালিপুর হাসনবসত এলাকায় বিদ্যুৎস্পর্শে জসিম উদ্দিন (২৮) নামে এক জেলের মৃত্যু হয়েছে।



বুধবার দুপুরে হাওরে মাছ ধরার সময় পল্লী বিদ্যুতের তারে জড়িয়ে তিনি মারা যান। জসিম উদ্দিন ওই গ্রামের ইসহাক মিয়ার ছেলে। প্রত্যক্ষদর্শী সূত্রে জানা যায়, বুধবার দুপুরে কালিপুর হাসনবসত গ্রাম পার্শ্ববর্তী হাওরে বন্যার পানিতে মাছ ধরতে যান জেলে জসিম উদ্দিন। মাছ ধরার নেশায় এক সময় অসাবধানতাবশত হাওরের উপর দিয়ে টানা পল্লী বিদ্যুতের তারে জড়িয়ে যান তিনি। কোনো কিছু বুঝে ওঠার আগেই বিদ্যুতায়িত হয়ে তিনি হাওরের পানিতে ছিটকে পড়ে নিখোঁজ হন। ঘণ্টাখানেক পর স্থানীয়দের সহায়তায় সুনামগঞ্জ দমকল বাহিনীর সদস্যরা ঘটনাস্থলের পাশ থেকে তার লাশ উদ্ধার করে।সুনামগঞ্জ দমকল বাহিনী স্টেশন অফিসার নিউটন তালুকদার যুগান্তরকে বলেন, দুর্ঘটনার খবর পেয়ে আমরা দ্রুত ঘটনাস্থলে গিয়ে স্থানীয়দের সহায়তায় জসিম উদ্দিনকে উদ্ধার করে আমাদের নিজস্ব গাড়িতে করে সুনামগঞ্জ সদর হাসপাতালে নিয়ে যাই। সেখানে কর্তব্যরত চিকিৎসক তাকে মৃত ঘোষণা করেন। স্থানীয়রা অভিযোগ করেন, হাওর এলাকার একেবারে নিচ দিয়ে পল্লী বিদ্যুতের তার টানা হয়েছে। এগুলো ঝুঁকিপূর্ণ অবস্থায় রয়েছে। এ কারণে প্রায় সময় মানুষ এরকম অনাকাঙ্খিত দুর্ঘটনার শিকার হয়।",20/9/2020,country-news
করোনার নমুনা সংগ্রহের বুথ স্থাপন করলেন বিরোধীদলীয় হুইপ ,"সুনামগঞ্জের সদরে কোভিড-১৯-এর নিরাপদ নমুনা সংগ্রহের জন্য দুটি বুথ স্থাপন করা হয়েছে। সুনামগঞ্জ-৪ আসনের সংসদ সদস্য ও বিরোধীদলীয় হুইপ অ্যাডভোকেট পীর ফজলুর রহমান মিসবাহ নিজস্ব অর্থায়নে সুনামগঞ্জ সদর হাসপাতালে একটি এবং সদর উপজেলা স্বাস্থ্য ও পরিবার কল্যাণ কেন্দ্রে অপর বুথ স্থাপন করা হয়েছে। শনিবার বিশ্বম্ভরপুর উপজেলায় অনুরূপ আরেকটি বুথ স্থাপন করা হবে।



শুক্রবার দুপুরে সুনামগঞ্জ সদরের বুথ দুটির আনুষ্ঠানিক উদ্বোধনকালে বিরোধীদলীয় হুইপ অ্যাডভোকেট পীর ফজলুর রহমান মিসবাহ্ এমপি বলেন, সুনামগঞ্জের মানুষের সুবিধার কথা বিবেচনা করে করোনা টেস্টের জন্য সুনামগঞ্জ জেলা সদরে দুইটি বুথ স্থাপন করা হয়েছে। এ ছাড়া আগামীকাল আমার নির্বাচনী এলাকার বিশ্বম্ভরপুরে আরও একটি বুথ চালু করা হবে। এ সব বুথে সাধারণ মানুষ বিনা খরচে কোভিড-১৯-এর পরীক্ষা করাতে পারবেন। এতে অন্যান্যের মাঝে উপস্থিত ছিলেন সুনামগঞ্জের সিভিল সার্জন ডা. শামস উদ্দিন, সদর উপজেলা স্বাস্থ্য ও পরিবার পরিকল্পনা কর্মকর্তা ডা. সৌমিত্র চক্রবর্তী, সদর হাসপাতালের আবাসিক চিকিৎসক ডা, রফিকুল ইসলামসহ স্বাস্থ্য বিভাগের কর্মকর্তা, কর্মচারীবৃন্দ।",20/9/2020,country-news
ধান ক্রয় কার্যক্রমে কোনো ধরনের অনিয়ম হবে না: কৃষিমন্ত্রী,"কৃষিমন্ত্রী ড. আব্দুর রাজ্জাক বলেছেন, ধান ক্রয় কার্যক্রমে কোনো ধরনের অনিয়ম হবে না। কোনো মধ্যস্বত্বভোগী আসবে না, আসার সুযোগ নেই।



তিনি বলেন, আমরা কৃষি মন্ত্রণালয় থেকে ক্ষুদ্র ও প্রান্তিক চাষীদের একটা তালিকা করে দিয়েছি। তালিকাভুক্ত কৃষকদের মধ্যে লটারি হবে। সেই লটারিতে কেউ প্রভাব ফেলতে পারবে না।বুধবার দুপুরে সুনামগঞ্জ সদর উপজেলার গৌরারং ইউনিয়নের লালপুর এলাকায় স্থানীয় কৃষকদের কাছ থেকে সরকারিভাবে আনুষ্ঠানিক ধান ক্রয় কার্যক্রম উদ্বোধনকালে তিনি এ সব কথা বলেন। মন্ত্রী বলেন, সুনামগঞ্জের হাওরে এবার ধানের ফলন ভালো হয়েছে। সরকারিভাবে সুনামগঞ্জের কৃষকের কাছ থেকে সরকার এবার ২৫ হাজার ৮৬৬ মেট্রিক টন ধান, ১৪ হাজার ৬৮৭ মেট্রিক টন সিদ্ধ চাল এবং ১৪ হাজার ৩০৯ মেট্রিক টন আতপ চাল ক্রয় করবে।তিনি বলেন, অ্যাপসের মাধ্যমে ২২টি জেলা থেকে ধান কেনার উদ্যোগ নেয়া হচ্ছে। এ সব জেলা থেকে সরকারিভাবে এবার ৮ লাখ মেট্রিক টন ধান সরাসরি কৃষকের কাছ থেকে কেনা হবে। কৃষকরা ন্যায্যমূল্যের ধান বিক্রয় করে লাভবান হবে। সুনামগঞ্জে কৃষকের চাহিদা অনুযায়ী ধানক্রয়ের পরিমাণ অপ্রতুল সাংবাদিকদের এমন প্রশ্নের জবাবে মন্ত্রী বলেন, মন্ত্রণালয়ে আলোচনা করে ক্রয় চাহিদা বাড়ানোর বিষয়টা বিবেচনা করে দেখা হবে।এ সময় অন্যান্যের মধ্যে উপস্থিত ছিলেন পরিকল্পনামন্ত্রী এম এ মান্নান, বিরোধী দলীয় হুইপ ও সুনামগঞ্জ সদর আসনের এমপি পীর ফজলুর রহমান মিসবাহ, সুনামগঞ্জ-৫ আসনের এমপি মুহিবুর রহমান মানিক, সুনামগঞ্জ-১ আসনের এমপি ইঞ্জিনিয়ার মোয়াজ্জেম হোসেন রতন, সুনামগঞ্জ-সিলেট সংরক্ষিত নারী আসনের এমপি শামিমা আক্তার খানম, সুনামগঞ্জের জেলা প্রশাসক আব্দুল আহাদ, পুলিশ সুপার মিজানুর রহমান, সুনামগঞ্জ পৌরসভার মেয়র নাদের বখত প্রমুখ।",20/9/2020,country-news
সুনামগঞ্জে সুস্থ হয়ে বাড়ি ফিরলেন দুই করোনা রোগী,"সুনামগঞ্জ সদর হাসপাতালে চিকিৎসাধীন করোনাভাইরাসে আক্রান্ত ২ জন রোগী সুস্থ হয়ে বাড়ি ফিরেছেন। সোমবার সুনামগঞ্জ জেলা স্বাস্থ্য বিভাগ থেকে এ তথ্য নিশ্চিত করা হয়েছে।



করোনা আক্রান্ত ওই দুই রোগীর নমুনা একাধিকবার পরীক্ষা করে তাদের ফলাফল নেগেটিভ আসা এবং তাদের শারীরিক সুস্থতা বিবেচনায় নিয়ে হাসপাতাল কর্তৃপক্ষ থেকে তাদের বাড়ি যাওয়ার ছাড়পত্র দিয়েছেন।সুস্থ হওয়া রোগীরা হচ্ছেন জেলার দোয়ারা উপজেলার মান্নারগাঁও ইউনিয়নের চণ্ডীপুর গ্রামের এক সৌদি প্রবাসীর স্ত্রী (৩৫)। অপরজন জেলার বিশ্বম্ভরপুর উপজেলার পুরানগাঁওয়ের বাসিন্দা।গত ১৩ এপ্রিল করোনায় আক্রান্ত ওই যুবক ঢাকায় একটি হাসপাতালে চিকিৎসাধীন থাকাবস্থায় সুনামগঞ্জে পালিয়ে আসেন। ঢাকা থেকে তথ্য পেয়ে গত ১৫ এপ্রিল রাতে বিশ্বম্ভরপুর উপজেলা স্বাস্থ্য ও পরিবার পরিকল্পনা কর্মকর্তা ডা. চৌধুরী জালাল উদ্দিন মুর্শেদ স্থানীয় আইন-শৃঙ্খলা বাহিনীর সহায়তায় করোনা আক্রান্ত ওই রোগীকে উদ্ধার করে সুনামগঞ্জ সদর হাসপাতালের আইসোলেশনে প্রেরণ করেন।

জানা যায়, গত ১২ এপ্রিল সুনামগঞ্জের দোয়ারাবাজার জেলার দোয়ারা উপজেলার মান্নারগাঁও ইউনিয়নের চণ্ডীপুর গ্রামের এক সৌদি প্রবাসীর স্ত্রীর (৩৫) সর্বপ্রথম করোনাভাইরাস পজিটিভ সনাক্ত হয়। পরে তাকে সুনামগঞ্জ সদর হাসপাতালে আইসোলেশনে ভর্তি করা হয়। ঢাকা থেকে পালিয়ে আসা ওই যুবক বলেন, ‘মনের মধ্যে একটি ভীতি কাজ করায় আমি পালিয়ে আসি। কিন্তু ডাক্তাররা আমাকে ঠিকই খুঁজে বের করেন। আমি এখন সুস্থ। আমার মতো ভুল কেউ করবেন না। করোনায় আক্রান্ত হলে অবশ্যই হাসপাতালে চিকিৎসা নিতে হবে। আমি নতুন জীবন ফিরে পেয়েছি। সবাইকে একটি কথাই বলবো করোনাভাইরাসে আক্রান্ত হলে ভয় পাবেন না, নিয়ম মেনে চললে ইনশাআল্লাহ সুস্থ হবেন।’উল্লেখ্য,জেলায় মোট ১৫ জন করোনা আক্রান্ত রোগীর মধ্যে দুইজন সুস্থ হয়ে বাড়ি ফিরেছেন। তবে এখনও জেলায় মোট করোনা আক্রান্ত রোগীর সংখ্যা ১৪ জন। কারণ ঢাকা থেকে করোনা আক্রান্ত হয়ে পালিয়ে আসা যুবকের গণনা হবে ঢাকা জেলার মধ্যে।",20/9/2020,country-news
"প্রবাসীর স্ত্রী করোনায় আক্রান্ত, সুনামগঞ্জ জেলা লকডাউন","সুনামগঞ্জের দোয়ারাবাজার উপজেলায় এক সৌদি আরব প্রবাসীর স্ত্রী করোনাভাইরাসে আক্রান্তের পর পুরো জেলাকে লকডাউন ঘোষণা করা করেছে প্রশাসন।



রোববার বিকাল ৫টায় করোনভাইরাস নিয়ন্ত্রণ ও প্রতিরোধ সংক্রান্ত জেলা কমিটির এক জরুরি বৈঠক শেষ এই ঘোষণা দেন জেলা প্রশাসক মোহাম্মদ আবদুল আহাদ।বৈঠকে পুলিশ সুপার, পৌর মেয়র, সেনা কর্মকর্তাসহ বিভিন্ন সরকারি দফতরের সংশ্লিষ্ট ব্যক্তিবর্গ উপস্থিত ছিলেন।জেলা প্রশাসক জানান, জেলায় একজন করোনাভাইরাসে আক্রান্ত রোগী শনাক্তের পর জাতীয় সংক্রামক রোগ প্রতিরোধ ও নির্মূল আইনের বিধান মতে জনসাধারণের জানমালের নিরাপত্তার স্বার্থে জেলাকে অবরুদ্ধ (লকডাউন) ঘোষণা করা হল। রোববার বিকাল ৫টা থেকে এই আদেশ কার্যকর হয়েছে।জেলা প্রশাসক মোহাম্মদ আবদুল আহাদের সভাপতিত্বে জরুরি সভায় অন্যান্যে মাঝে উপস্থিত ছিলেন সুনামগঞ্জের পুলিশ সুপার মো. মিজানুর রহমান বিপিএম, সিভিল সার্জন ডা. মো: শামস উদ্দিন, বাংলাদেশ সেনাবাহিনীর প্রতিনিধি, স্থানীয় সরকার বিভাগের উপপরিচালক মোহাম্মদ এমরান হোসেন, সুনামগঞ্জ পৌরসভার মেয়র নাদের বখত, অতিরিক্ত জেলা প্রশাসক (রাজস্ব) মোহাম্মদ রাশেদ ইকবাল চৌধুরী, অতিরিক্ত জেলা ম্যাজিস্ট্রেট মোহাম্মদ সুহেল মাহমুদ, এনএসআই উপপরিচালক, পরিবার পরিকল্পনা বিভাগের উপপরিচালক মো. মোজ্জামেল হক, জেলা প্রাথমিক শিক্ষা অফিসার মো. জিল্লুর রহমান, সমাজসেবা উপপরিচালক সুচিত্রা রায়, জেলা তথ্য অফিসার আনোয়ার হোসেনসহ জেলা প্রশাসনের কর্মকর্তাবৃন্দ।উল্লেখ্য, দোয়ারাবাজার উপজেলার মান্নারগাঁও ইউনিয়নের চণ্ডীপুর গ্রামে ৪২ বছর বয়সী এক সৌদি আরব প্রবাসীর স্ত্রীর শরীরে রোববার করোনাভাইরাস সনাক্ত হয়। এর পর আক্রান্ত নারীকে সুনামগঞ্জ সদর হাসপাতালের করোনা চিকিৎসা সেন্টারে আইসোলেশনে নিয়ে আসা হয়েছে। পরিবারের সদস্যদের রাখা হয় হোম কোয়ারেন্টিনে। তাদের প্রত্যেকের ভাইরাস পরীক্ষারও উদ্যোগ নিয়েছে উপজেলা স্বাস্থ্য বিভাগ।জানা যায়, বৃহস্পতিবার সর্দি-জ্বর নিয়ে ওই প্রবাসীর স্ত্রী দোয়ারাবাজার উপজেলা স্বাস্থ্য কমপ্লেক্সে চিকিৎসা করাতে গেলে তার কাছ থেকে করোনভাইরাস পরীক্ষার জন্য নমুনা সংগ্রহ করেন সংশ্লিষ্ট ডাক্তার। নমুনা সিলেটে পাঠানোর পর রবিবার রিপোর্ট আসে ওই নারীর কোভিড-১৯ পজিটিভ।",20/9/2020,country-news
"সুনামগঞ্জে সর্দি-কাশিতে নারীর মৃত্যু, করোনা পরীক্ষায় স্বামী সিলেটে","সুনামগঞ্জ পৌর শহরের পূর্ব নতুনপাড়া আবাসিক এলাকায় জ্বর, শ্বাসকষ্ট, কাশিতে আক্রান্ত ৫৫ বছর বয়সী এক নারীর মৃত্যু হয়েছে।



সোমবার ভোরে ওই নারীর মৃত্যু হয়। তিনি পেশায় ছিলেন একজন গৃহিণী।এ ঘটনায় তার স্বামীকে কোভিড-১৯ পরীক্ষার জন্য সিলেট শামসুদ্দিন সদর হাসপাতালে পাঠানো হয়েছে। পাশাপাশি তার পরিবারের অপরাপর সদস্যদের হোম কোয়ারেন্টিনে নজরদারিতে রাখা হয়েছে।এ খবর ছড়িয়ে পড়লে পূর্ব নতুনপাড়াসহ আশপাশ এলাকায় লোকজনের মাঝে করোনাভাইরাস আতংক বিরাজ করছে।স্বাস্থ্য বিভাগ ও রোগীর স্বজনদের সূত্রে জানা গেছে, শহরের পূর্ব নতুনপাড়ায় এক নারী উচ্চ রক্তচাপ ও শ্বাসকষ্টের রোগী ছিলেন। কয়েকদিন ধরে তিনি জ্বর, সর্দি-কাশিতেও ভুগছিলেন। সোমবার ভোর ৬টার দিকে ওই নারীকে মুমূর্ষু অবস্থায় সুনামগঞ্জ সদর হাসপাতালের জরুরি বিভাগে নিয়ে যান। এ সময় কর্তব্যরত চিকিৎসক তাকে পরীক্ষা-নিরীক্ষা করে মৃত ঘোষণা করেন। পরে স্বজনরা তার লাশ বাসায় নিয়ে যান।হাসপাতালের আবাসিক মেডিকেল অফিসার (আরএমও) ডা. রফিকুল ইসলাম জানান, কর্তব্যরত চিকিৎসক তাদের জানিয়েছেন হাসপাতালে পৌঁছার আগেই ওই নারীর মৃত্যু হয়েছে।সুনামগঞ্জের সিভিল সার্জন ডা. মো. শামস উদ্দিন যুগান্তরকে বলেন, বিষয়টি সম্পর্কে অবগত হয়ে সিনিয়র এক কনসালটেন্টের নেতৃত্বে তাৎক্ষণিক একটি মেডিকেল টিম গঠন করে মৃতের বাড়িতে পাঠানো হয়। কিন্তু মেডিকেল টিম সেখানে পৌঁছার আগে নারীর শেষকৃত্য (শবদাহ) সম্পন্ন করে ফেলে তাদের স্বজনরা। যার ফলে ওই নারীর পুনর্মূল্যায়ন করা সম্ভব হয়নি।তিনি বলেন, মেডিকেল টিমের জিজ্ঞাসাবাদে মৃতের স্বামী জানিয়েছেন, তার স্ত্রী দীর্ঘ ধরে হাই প্রেসারের রোগী। গত কিছুদিন ধরে তিনি জ্বর, কাশি ও এবং শ্বাসকষ্টে ভুগছিলেন।সিভিল সার্জন আরও বলেন, মৃতের স্বামীও কিছুদিন ধরে জ্বর,সর্দি, কাশিতে ভুগছেন। স্ত্রীর মৃত্যুর কারণে তিনি ভীত সন্ত্রস্ত হয়ে পড়েছেন। এজন্য তিনি করোনায় আক্রান্ত কি না তা পরীক্ষা করতে তাকে সিলেটে শামসুদ্দিন সদর হাসপাতালে পাঠানো হয়েছে। পরিবারের আপরাপর সদস্যদের হোম কোয়ারেন্টিনের মাধ্যমে নজরদারিতে রাখা হয়েছে।",20/9/2020,country-news
যুগান্তর জন্মলগ্ন থেকে সাহসিকতার সঙ্গে সমাজের অসঙ্গতি তুলে ধরছে: হুইপ পীর মিসবাহ,"কেক কাটা ও আলোচনা অনুষ্ঠানের মধ্য দিয়ে সুনামগঞ্জে পাঠকপ্রিয় দৈনিক যুগান্তরের বর্ষপূর্তি উদযাপন করা হয়েছে।



যুগান্তরের ২১ বছরে পদার্পণ উপলক্ষে শনিবার সন্ধ্যায় সুনামগঞ্জ রিপোর্টার্স ইউনিটি কার্যালয়ে যুগান্তর স্বজন সমাবেশ এ অনুষ্ঠানের আয়োজন করে।অনুষ্ঠানে প্রধান অতিথি হিসেবে উপস্থিত ছিলেন সুনামগঞ্জ-৪ আসনের সংসদ সদস্য ও বিরোধীদলের হুইপ পীর ফজলুর রহমান মিসবাহ।প্রধান অতিথির বক্তব্যে তিনি বলেন, মানুষ যখন ভরসার জায়গা পায় না, তখন সংবাদপত্রের দিকে তাকিয়ে থাকে। অনেক সময় জনগণের পক্ষ নিয়ে সংবাদপত্র বিরোধীদলের ভূমিকা পালন করে থাকে। ক্ষমতাশালী মানুষের ঔদ্ধত্যের বিপরীতে সংবাদপত্র দাঁড়ায়। সেই দায়িত্ববোধ থেকে প্রকাশনার শুরুর পর থেকে যুগান্তর সমাজের অসঙ্গতির কথা সাহসিকতার সঙ্গে তুলে ধরছে। যে কারণে কম সময়ের মধ্যে পত্রিকাটি পাঠকপ্রিয়তা পায়। যুগান্তরকে সেই ধারাবাহিকাত বজায় রেখে সামনের দিকে এগিয়ে যেতে হবে।বিশেষ অতিথির বক্তব্যে পুলিশ সুপার মোহাম্মদ মিজানুর রহমান বলেন, যৌবনে পা দিয়েছে পাঠকপ্রিয় পত্রিকা যুগান্তর। তারা যেন তাদের যৌবন আজীবন ধরে রাখতে পারে।অতিরিক্ত জেলা প্রশাসক মোহাম্মদ শরিফুল ইসলাম বলেন, তৃণমূল থেকে সংবাদ তুলে আনার ক্ষেত্রে যুগান্তরের জুড়ি মেলা ভার। দুর্নীতির বিরুদ্ধে অনুসন্ধানী প্রতিবেদনের ক্ষেত্রে যুগান্তর সব সময় ছিল ব্যতিক্রম।সিনিয়র আইনজীবী ও কলামিস্ট হোসেন তৌফিক চৌধুরী বলেন, জনগণের কথা না বললে একটি পত্রিকা তার পাঠকপ্রিয়তা হারায়। তবে স্বাধীন সংবাদিকতার জন্য গণতান্ত্রিক পরিবেশ খুবই জরুরি। সীমাবদ্ধতার মাঝেও যুগান্তর সাধারণ মানুষের পক্ষে কাজ করে যাচ্ছে।অনুষ্ঠানের শুরুতে উপস্থিতি অতিথিদের শুভেচ্ছা জানিয়ে বক্তব্য রাখেন দৈনিক যুগান্তরের জেলা প্রতিনিধি মাহবুবুর রহমান পীর।সুনামগঞ্জ রিপোর্টার্স ইউনিটির সভাপতি লতিফুর রহমান রাজুর সভাপতিত্বে ও সাংবাদিক মাসুম হেলালের সঞ্চালনায় অনুষ্ঠানে আরও বক্তব্য রাখেন জেলা আওয়ামী লীগের সাবেক সহ-সভাপতি অ্যাডভোকেট রইছ উদ্দিন আহমদ, জেলা বিএনপির সহ-সভাপতি অ্যাডভোকেট শেরেনূর আলী, তাহিরপুর উপজেলা পরিষদের চেয়ারম্যান করুণাসিন্ধু চৌধুরী বাবুল, দৈনিক সুনামকণ্ঠের সম্পাদক বিজন সেন রায়, জেলা আইনজীবী সমিতির সাবেক সভাপতি অ্যাডভোকেট মো. চাঁন মিয়া, মুক্তিযোদ্ধা মালেক হুসেন পীর, সদর উপজেলা পরিষদের ভাইস-চেয়ারম্যান নিগার সুলতানা কেয়া, অ্যাডভোকেট আবুল হোসেন, জেলা জাসদের সাধারণ সম্পাদক সালেহীন চৌধুরী শুভ, জেলা আইনজীবী সমিতির যুগ্ম-সাধারণ সম্পাদক অ্যাডভোকেট সাইদুর রহমান তালুকদার, সুনামগঞ্জ রিপোর্টার্স ইউনিটির সাধারণ সম্পাদক এমরানুল হক চৌধুরী, দৈনিক সুনামগঞ্জ সময়ের সম্পাদক সেলিম আহমদ তালুকাদর, সময় টিভির প্রতিনিধি হিমাদ্রী শেখর ভদ্র, জেলা ছাত্রলীগের সাবেক সাধারণ সম্পাদক রফিক আহমেদ চৌধুরী, বর্তমান সাধারণ সম্পাদক আশিকুর রহমান রিপন, ব্যারিস্টার মিরাজুল হক প্রমুখ।এ সময় অন্যান্যের মাঝে উপস্থিত ছিলেন সাংবাদিক ঝুনু চৌধুরী, একেএম মহিম, হাসান চৌধুরী, টিআইবির জেলা সমন্বয়কারী মাহবুব হোসেন, মানবাধিকারকর্মী নূরুল হাসান আতাহার, ব্যবসায়ী সালেক মিয়া, সাংবাদিক জসিম উদ্দিন, শামসুল কাদির মিসবাহ, আমিনুল হক, আশিকুর রহমান পীর, শহীদনূর আহমেদ, মোশাইদ রাহাত, স্বজন সদস্য আশিস রহমান, শাহ মোশাহিদ আলম ফয়সল প্রমুখ।এ দিকে জেলা প্রশাসক মোহাম্মদ আবদুল আহাদ, জেলা পরিষদের চেয়ারম্যান নূরুল হুদা মুকুট ও পৌর মেয়র নাদের বখত দৈনিক যুগান্তরের জন্মদিনে শুভেচ্ছা জানিয়েছেন।",20/9/2020,country-news
সব দুর্যোগে সরকার জনগণের পাশে রয়েছে: পরিকল্পনামন্ত্রী,"পরিকল্পনামন্ত্রী এমএ মান্নান বলেছেন, করেনা মহামারীর সময়ে সুনামগঞ্জে আরেক দুর্যোগ বন্যা দেখা দিয়েছে। আমার নির্বাচনী এলাকাসহ সুনামগঞ্জ জেলার ১১টি উপজেলা ব্যাপকভাবে বন্যায় ক্ষতিগ্রস্ত হয়েছে। অনেকের ঘরবাড়ি তলিয়ে গেছে। হাওরাঞ্চলের মানুষ যুগ যুগ ধরে প্রকৃতির সঙ্গে লড়াই করে ঠিকে আছে।



তিনি বলেন, আপনাদের আশ্বস্ত করছি, সব ধরনের দুর্যোগে সরকার আপনাদের পাশে আছে। শুধু করোনা মহামারী, প্রাকৃতিক দুর্যোগ, বন্যার মতো দুর্যোগে নয়, সব প্রাকৃতিক বিপর্যয় মোকাবিলায় সরকার দেশের জনগণের পাশে আছে। আমরা ১০ টাকা কেজির চাল, জিআর, ভিজিএফ, ভিজিডি দিয়ে দেশের মানুষকে সহযোগিতা করে আসছি। সরকারের এ ধরনের সহযোগিতা অব্যাহত থাকবে।বৃহস্পতিবার দুপুরে সুনামগঞ্জ জেলার দক্ষিণ সুনামগঞ্জ উপজেলার জয়কলস ইউনিয়নের নোয়াগাঁও গ্রামে বন্যায় ক্ষতিগ্রস্ত ১০০ পরিবারের মাঝে জিআর-এর ১০ কেজি চাল ও ডাল বিতরণকালে মন্ত্রী এ সব কথা বলেন।তিনি বলেন, সারা বিশ্বে এখন করোনা মহামারী চলছে। আমাদের দেশেও এই মহামারী হানা দিয়েছে। আমরা দেশের মানুষের জন্য দিন-রাত কাজ করে যাচ্ছি, যাতে করে এই মহামারী থেকে দেশের মানুষকে রক্ষা করতে পারি।মন্ত্রী বলেন, করোনার দুর্যোগ দ্রুত কাটিয়ে ওঠার চেষ্টা করছে সরকার। কারণ আমরা আগে থেকেই দেশের মানুষকে সচেতন ও স্বাস্থ্য সুরক্ষাসামগ্রী দিতে পেরেছি। তারপরও কিছু ক্ষতি হয়েছে। আগের চেয়ে অবস্থার অনেক উন্নতি হয়েছে। দোকানপাটও সন্ধ্যা পর্যন্ত খোলা রাখার অনুমতি দেয়া হয়েছে। অন্যান্য দেশের তুলনায় বাংলাদেশে এই করোনা মহামারী তেমন ক্ষতি করতে পারেনি। এ সময় অন্যান্যের মাঝে উপস্থিত ছিলেন দক্ষিণ সুনামগঞ্জ উপজেলার নির্বাহী কর্মকর্তা জেবুন নাহার শাম্মী, থানার ওসি কাজী মোক্তাদির হোসেন, উপজেলা আওয়ামী লীগের সাধারণ সম্পাদক আতাউর রহমান, জয়কলস ইউনিয়নের চেয়ারম্যান মো. মাসুদ মিয়া, দরগাপাশা ইউনিয়ন পরিষদের চেয়ারম্যান মো. মনির উদ্দিন, মন্ত্রীর একান্ত রাজনৈতিক সচিব আবুল হাসনাত প্রমুখ।ত্রাণ বিতরণ ছাড়াও পরিকল্পনামন্ত্রী এমএ মান্নান তার নিজ উপজেলার বন্যাকবলিত বিভিন্ন গ্রাম নৌকাযোগে ঘুরে ঘুরে দেখেন এবং মানুষের খোঁজ-খবর নেন।",20/9/2020,country-news
হাওরে প্রায় ৩ লাখ ২৫ হাজার শ্রমিক ধান কাটছেন: কৃষিমন্ত্রী,"কৃষিমন্ত্রী ড. আব্দুর রাজ্জাক বলেছেন, হাওরাঞ্চলে ৬৫ ভাগ ধান কাটা শেষ হয়ে গেছে। সুনামগঞ্জসহ অতি ঝুঁকিপূর্ণ এলাকায় ৭৫ ভাগ ধানকাটা হয়েছে।



তিনি বলেন, বর্তমানে হাওরে প্রায় ৩ লাখ ২৫ হাজার শ্রমিক ধান কাটছেন। প্রাকৃতিক দুর্যোগ ও করোনা পরিস্থিতিকে সামনে রেখে সরকারি তৎপরতায় কৃষকরা দ্রুত সময়ে ধানকাটতে পেরেছেন।বুধবার সকালে সুনামগঞ্জের দক্ষিণ সুনামগঞ্জ উপজেলার সাংহাই হাওরে কৃষকদের মাঝে হারভেস্টার মেশিন প্রদানকালে কৃষিমন্ত্রী এ সব কথা বলেন।মন্ত্রী বলেন, সরকার সরাসরি কৃষকের কাছ থেকে ধান ক্রয় করছে। কৃষকের খোলা থেকে পাইকাররা ধান নিচ্ছে। ভালো দামও পাচ্ছেন কৃষকরা। সরকারি ধান ক্রয় কার্যক্রমে কোনো অনিয়ম হবে না।তিনি বলেন, আমি হাওরে কৃষকের মুখে হাসি দেখেছি। বোরো ধানের ভালো ফলন হয়েছে, কৃষকরা সুন্দরভাবে ঘরে ধান তুলতে পারলে করোনার দুর্ভিক্ষ কাটিয়ে উঠা সম্ভব হবে।আওয়ামী লীগের প্রেসিডিয়াম সদস্য ড. আব্দুর রাজ্জাক বলেন, হাওরে ধানকাটতে গিয়ে বজ্রপাতে যে কৃষক মৃত্যুবরণ করবেন তার পরিবারকে প্রধানমন্ত্রী পক্ষ থেকে ১ লাখ টাকা প্রদান করা হবে। বজ্রপাতে মৃত্যু হার কমাতে হাওরে ইলেক্ট্রনিক যন্ত্র স্থাপনের উদ্যোগ নেয়া হবে।এ সময় অন্যান্যের মধ্যে উপস্থিত ছিলেন পরিকল্পনামন্ত্রী এম এ মান্নান, বিরোধীদলীয় হুইপ ও সুনামগঞ্জ সদর আসনের এমপি পীর ফজলুর রহমান মিসবাহ, সুনামগঞ্জ-৫ আসনের এমপি মুহিবুর রহমান মানিক, সুনামগঞ্জ-১ আসনের এমপি ইঞ্জিনিয়ার মোয়াজ্জেম হোসেন রতন, সুনামগঞ্জ-সিলেট সংরক্ষিত নারী আসনের এমপি শামিমা আক্তার খানম, সুনামগঞ্জের জেলা প্রশাসক আবদুল আহাদ, পুলিশ সুপার মিজানুর রহমান, সুনামগঞ্জ পৌরসভার মেয়র নাদের বখত, জেলা আওয়ামী লীগের সাধারণ সম্পাদক ব্যারিস্টার এম এনামুল কবির ইমন, দক্ষিণ সুনামগঞ্জ উপজেলা নির্বাহী কর্মকর্তা জেবুন্নাহার শাম্মী প্রমুখ।",20/9/2020,country-news
সুনামগঞ্জে ক্ষীরা পাড়া নিয়ে ভাতিজাকে কুপিয়ে হত্যা,"জেলার দক্ষিণ সুনামগঞ্জে তুচ্ছ ঘটনাকে কেন্দ্র করে ভাতিজাকে কুপিয়ে হত্যা করেছেন চাচা মো. শফিক মিয়া।



বুধবার দুপুরে উপজেলার মুরাদপুর গ্রামে এ ঘটনা ঘটে।নিহত মো. চাঁন মিয়া (৪৭) উপজেলার শিমুলবাঁক ইউনিয়নের মুরাদপুর গ্রামের মৃত বাছির উদ্দিনের ছেলে।এ ঘটনায় মো. শফিক মিয়া নামে একজনকে আটক করেছে পুলিশ।আটককৃত শফিক মিয়া একই গ্রামের হাজী আবদুল জব্বারের ছেলে এবং নিহতের চাচা।জানা গেছে, বুধবার দুপুরে মুরাদপুর গ্রামের হাওরের জমিতে ক্ষীরাক্ষেতে কাজ করার সময় ক্ষীরা পাড়া নিয়ে চাচা ভাতিজার মধ্যে কথা কাটাকাটি হয়। এর এক পর্যায়ে চাচা মো. শফিক মিয়া ধারালো অস্ত্র দিয়ে আঘাত করলে ভাতিজা মো. চাঁন মিয়া ঘটনাস্থলেই মারা যান।

খবর পেয়ে দক্ষিণ সুনামগঞ্জ থানা পুলিশ ঘটনাস্থলে গিয়ে লাশ উদ্ধার করে। এ ঘটনায় জড়িত সন্দেহে চাচা মো. শফিক মিয়াকে আটক করে পুলিশ।দক্ষিণ সুনামগঞ্জ থানার ওসি মো. হারুন অর রশিদ চৌধুরী ঘটনার সত্যতা নিশ্চিত করে বলেন, নিহতের লাশ উদ্ধার করে থানায় আনার পর ময়নাতদন্তের জন্যে সুনামগঞ্জ সদর হাসপাতালের মর্গে পাঠানো হয়েছে।তিনি বলেন, এ ঘটনার সঙ্গে জড়িত সন্দেহে নিহতের চাচা শফিক মিয়াকে আটক করা হয়েছে। থানায় মামলার প্রস্তুতি চলছে।",20/9/2020,country-news
সিলেটের ফেঞ্চুগঞ্জে ট্রাক থেকে কাঠ পড়ে শ্রমিকের মৃত্যু,"সিলেটের ফেঞ্চুগঞ্জ উপজেলার শাহজালাল সার কারখানার ভিতরে চলন্ত ট্রাক থেকে কাঠ পড়ে এক শ্রমিকের মৃত্যু হয়েছে।



বৃহস্পতিবার বিকেলে এই ঘটনা ঘটে। নিহত ওই যুবক বালাগঞ্জ উপজেলার কোনা মধুরাই গ্রামের মৃত জমশেদ আলীর ছেলে মাহবুব আলী(২৫)। তিনি শাহজালাল ফার্টিলাইজার কোম্পানির শ্রমিক।
ফেঞ্চুগঞ্জ থানার উপ-পুলিশ পরিদর্শক (এসআই) লিটন রায় সুরতহাল রিপোর্ট ও প্রত্যক্ষদর্শীদের বরাত দিয়ে জানান, সার কারখানার ভিতরে কাঠবাহী একটি ট্রাক প্রবেশ করে। এ সময় কারখানার শ্রমিক মাহবুব মাথায় করে সারের বস্তা নিয়ে যাচ্ছিলেন।এ সময় চলন্ত ট্রাক থেকে একটি কাঠ এসে মাহবুবের ওপর পড়ে। কারখানার শ্রমিকরা তাকে উদ্ধার করে ফেঞ্চুগঞ্জ উপজেলা স্বাস্থ্য কমপ্লেক্সে নিয়ে যান। হাসপাতালের কর্তব্যরত চিকিৎসক তাকে মৃত ঘোষণা করেন।ফেঞ্চুগঞ্জ থানার ওসি আবুল বাশার মোহাম্মদ বদরুজ্জামান বলেন, ট্রাকটি উদ্ধার করা হয়েছে। নিহত মাহবুবের লাশ ময়নাতদন্তের জন্য সিলেট ওসমানী মেডিকেল কলেজ হাসপাতালে পাঠানো হয়েছে।",20/9/2020,country-news
অন্য পণ্যের দাম লেখা থাকলেও পেঁয়াজের জায়গা খালি,"দফায় দফায় বাড়ছে পেঁয়াজের দাম। কোনোমতেই লাগাম টানা যাচ্ছে না পেঁয়াজের দামের। সিলেটের গোলাপগঞ্জে সিন্ডিকেট করে বাড়ানো হচ্ছে পেঁয়াজের দাম।



একেক দোকানে একেক দাম গ্রাহকদের কাছ থেকে রাখছেন ব্যবসায়ীরা। দোকানগুলোতে মূল্য তালিকায় অন্যান্য পণ্যের দাম লেখা থাকলেও পেঁয়াজের জায়গা রাখা হয়েছে খালি।কয়েক দিন থেকে চাল, চিনি ও তেলসহ নিত্যপণ্যের মূল্য নিয়ে মানুষের প্রাণ ওষ্ঠাগত। এর মধ্যে দাম বাড়ছে অস্বাভাবিক হারে। এতে মানুষের নাভিশ্বাস উঠে গেছে। সাধারণ মানুষ এখন টিসিবির পণ্য বিক্রির দাবি জানিয়েছে।আমদানি হচ্ছে না-এমন অজুহাতে উপজেলাজুড়ে হু হু করে বৃদ্ধি পেয়েছে পেঁয়াজের দাম। সেই সঙ্গে যোগ হয়েছে তেল ও চিনির মূল্য। গত সপ্তাহে পেঁয়াজ ৩৫-৪০ টাকা দরে বিক্রি হলেও এখন তা বিক্রি হচ্ছে ৬০-৭০ টাকা। আবার গ্রামাঞ্চলের দোকানগুলোতে বিক্রি হচ্ছে ১০০ থেকে ১২০ টাকা দরে। পেঁয়াজ ক্রয়ে রীতিমতো হিমশিম খেতে হচ্ছে খেটেখাওয়া দরিদ্র মানুষের।খোঁজ নিয়ে জানা গেছে, উপজেলার বিভিন্ন এলাকায় একেক দোকানে রাখা হচ্ছে একেক দাম। কোনো দোকানে সঠিক নেই পেঁয়াজের মূল্য।বুধবার উপজেলার পৌর এলাকায় ঘুরে দেখা গেছে, পেঁয়াজের হরেকরকম চিত্র। দোকানগুলোতে পণ্যের দাম সংবলিত তালিকা করা হয়েছে বাধ্যবাধকতা। কিন্তু অন্যান্য পণ্যের দাম তালিকায় ঠিক লেখা থাকলেও শুধু পেঁয়াজের দামের জায়গা রাখা হয়েছে খালি।তালিকায় পেঁয়াজের দাম লেখা নেই কেন- জানতে চাইলে পৌর এলাকার এক মুদি দোকানদার বলেন, দাম উঠানামা করছে- তাই লিখছি না।তাহলে পেঁয়াজ কীভাবে বিক্রি করছেন- এমন প্রশ্নের উত্তরে তিনি বলেন, বুঝিয়ে শুনিয়ে যেভাবে পারি রাখছি।এদিকে পেঁয়াজের অব্যাহত মূল্যবৃদ্ধির প্রতিবাদ ও ন্যায্যমূল্যে টিসিবির ট্রাকসেল চালুর দাবিতে গোলাপগঞ্জে মানববন্ধন ও সভা করেছে গোলাপগঞ্জ নাগরিক অধিকার বাস্তবায়ন পরিষদ। পৌর শহরের চৌমুহনীতে এ মানববন্ধন ও সভা অনুষ্ঠিত হয় মঙ্গলবার বিকালে।সভায় অবিলম্বে টিসিবির পেঁয়াজ, তেল ও চিনিসহ অন্যান্য পণ্য ট্রাকসেল চালু করার দাবি জানানো হয়।জানতে চাইলে উপজেলা নির্বাহী কর্মকর্তা মামুনুর রহমান বুধবার যুগান্তকে বলেন, এখনও কোনো অভিযোগ পাইনি। অভিযোগ পেলে মোবাইল কোর্ট পরিচালনাসহ যথাযথ ব্যবস্থা গ্রহণ করা হবে।",20/9/2020,country-news
সিলেটে ছাত্রদলে উত্তাপ বিদ্রোহ প্রত্যাখ্যান,"সিলেটে ছাত্রদলের কমিটি থেকে বাদপড়া নেতাদের মধ্যে ক্ষোভ দেখা দিয়েছে। সংবাদ সম্মেলন ও বিক্ষোভ করে তারা কমিটি বাতিলের দাবি জানিয়েছেন। কোনো কোনো এলাকায় বিদ্রোহীরা কমিটি প্রত্যাখ্যান করে ঝাড়ু মিছিল পর্যন্ত করেছেন।



সম্প্রতি ছাত্রদলের উপজেলা, পৌর ও কলেজ শাখার ৩৩টি কমিটি ঘোষণা করা হয়েছে। এ নিয়ে ছাত্রদলে দ্রোহের আগুন জ্বলছে।তৃণমূল পর্যায়ে ছাত্রদলকে শক্তিশালী ও সুসংগঠিত করতে সম্প্রতি ১৩টি উপজেলা, কলেজ শাখা ১৫টি ও পাঁচটি পৌর ছাত্রদলের কমিটি ঘোষণা হয়। কমিটি ঘোষণার পর থেকে তৃণমূল নেতাকর্মীদের মাঝে চাপা ক্ষোভ ও উত্তেজনা বিরাজ করছে।এ নিয়ে জেলা ছাত্রদল নেতারা বেকায়দায় পড়েছেন। নিজেদের ঘর সামলাতে হিমশিম খাচ্ছেন। ছাত্রদলের কেন্দ্রীয় নেতারা বলছেন, বড় সংগঠনের মধ্যে নেতৃত্বের প্রতিযোগিতা থাকাটা স্বাভাবিক। আহ্বায়ক কমিটি করা হয়েছে। আহ্বায়ক পদ একটি থাকায় অনেক যোগ্য নেতা বাদ পড়েছেন। তবে পূর্ণাঙ্গ কমিটিতে অবশ্যই তাদের মূল্যায়ন করা হবে।ছাত্রদলের কেন্দ্রীয় সভাপতি ফজলুর রহমান খোকন যুগান্তরকে বলেন, ত্যাগী ও মেধাবীরা কমিটি থেকে বাদ পড়লে অবশ্যই তাদের মূল্যায়ন করা হবে। অপর এক প্রশ্নের জবাবে তিনি বলেন, কমিটি ঘোষণার পর থেকে এখনও অভিযোগ পাইনি।অভিযোগ পেলে প্রয়োজনীয় ব্যবস্থা নেয়া হবে। যারা সংগঠনের গঠনতন্ত্রবিরোধী কর্মকাণ্ডে জড়িত তাদের কোনোভাবেই ছাড় দেয়া হবে না বলে তিনি কঠোর বার্তা দেন। কেন্দ্রের নির্দেশনা অনুযায়ী ৯ সেপ্টেম্বর সিলেট জেলা ছাত্রদল ৩৩টি কমিটি ঘোষণা করে।কমিটি ঘোষণার দু’দিন পর সিলেট সদর উপজেলা ছাত্রদলের নতুন কমিটি বাতিলের দাবিতে বিক্ষোভ মিছিল ও সমাবেশ করেন পদবঞ্চিতরা। নবগঠিত কমিটিকে পকেট কমিটি আখ্যা দিয়ে বাতিলেরও দাবি জানান।কমিটির তালিকা প্রকাশ হওয়ার পর থেকে বিভিন্ন উপজেলায় বিক্ষোভে ফেটে পড়েন পদবঞ্চিতরা। কমিটি প্রত্যাখ্যান করে অনেক এলাকায় ঝাড়ু মিছিলও হয়েছে। গোলাপগঞ্জ উপজেলা পৌর ও কলেজ শাখার নতুন কমিটি প্রত্যাখ্যান করে সংবাদ সম্মেলন করেছেন পদবঞ্চিত নেতারা।বৃহস্পতিবার বিকালে সংবাদ সম্মেলনে অভিযোগ করা হয়, নতুন কমিটিতে ত্যাগী নেতাদের মূল্যায়ন না করে অর্থের বিনিময়ে ব্যক্তিস্বার্থের পকেট কমিটি করা হয়েছে।আন্দোলন-সংগ্রামে যারা রাজপথে থেকেছেন, কারা নির্যাতিত হয়েছেন, রাজনৈতিক একাধিক মামলার আসামি হয়েছেন-এমন নেতাকর্মীদের যথাযথ পদে মূল্যায়ন করা হয়নি। কমিটিতে অছাত্র, বিবাহিতরা রয়েছেন। অনেকে প্রবাসে থেকেও গুরুত্বপূর্ণ পদ পেয়েছেন।সংবাদ সম্মেলনে উপস্থিত ছিলেন ছাত্রদল নেতা ফখরুল ইসলাম শাকিল, কামিল তালুকদার, সুবেদ আহমদ, তোফায়েল আহমদ সুমেল, সুয়েদ আহমদ, এমরান আহমদ, নাদির আহমদ, নিশাত মোস্তাক ইনান ও রাসেল আহমদ।জকিগঞ্জ ও কানাইঘাট উপজেলার কমিটি থেকে বাদপড়ারা ঘোষিত কমিটির বিরুদ্ধে ঝাড়ু মিছিল করেন। তাদের অভিযোগ, দলের নির্যাতিত ও মেধাবীদের বাদ দিয়ে কমিটি করা হয়েছে। বিতর্কিত ব্যক্তিদের দিয়ে কমিটি ঘোষণা করে ছাত্রদলকে বিপদের মুখে ঠেলে দেয়া হয়েছে।সূত্র জানায়, সিলেটে ছাত্রদলের কর্মকাণ্ড ঝিমিয়ে পড়েছে। কেন্দ্র ঘোষিত কর্মসূচি দায়সারাভাবে পালন ছাড়া তেমন কোনো সাংগঠনিক তৎপরতা দেখা যায়নি। তবে বিভিন্ন উপজেলা ও পৌর কমিটি ঘোষণার পর মাঠে দেখা যাচ্ছে নেতাকর্মীদের।সিলেট বিভাগের দায়িত্বপ্রাপ্ত কেন্দ্রীয় সহসভাপতি ওমর ফারুক কাওছার বলেন, সারা দেশে ছাত্রদলকে পুনর্গঠন করা হচ্ছে। এরই ধারাবাহিকতায় সিলেটে বিভিন্ন ইউনিটের ৩৩টি নতুন কমিটি দেয়া হয়েছে। মান-অভিমান, ভেদাভেদ ভুলে সবাইকে ঐক্যবদ্ধ হয়ে কাজ করার আহ্বান জানান তিনি।এ প্রসঙ্গে সিলেট জেলা ছাত্রদল সভাপতি আলতাফ হোসেন সুমন বলেন, বড় সংগঠনে মেধার প্রতিযোগিতা হবেই। ত্যাগী যারা বাদ পড়েছেন তাদের কথা বিবেচনার জন্য কেন্দ্রে সুপারিশ পাঠানো হবে।",20/9/2020,country-news
নেগেটিভকে করোনা রোগী বানিয়ে লাশ আটকে বিল আদায়ের অভিযোগ,"সিলেটে নেগেটিভ হওয়া সত্ত্বেও করোনা ইউনিটে আটকে রেখে চিকিৎসায় বাধ্য করা ও লাশ আটকে টাকা আদায়ের অভিযোগ উঠেছে একটি বেসরকারি মেডিকেল কলেজ হাসপাতালের বিরুদ্ধে। এ ব্যাপারে জেলা প্রশাসকের মাধ্যমে স্বাস্থ্য মন্ত্রণালয় ও স্বাস্থ্য অধিদফতরের ডিজি বরাবর অভিযোগ করা হয়েছে।



সোমবার দক্ষিণ সুরমার উলালমহল গ্রামের মৃত নাসির উদ্দিনের ভাতিজা আবদুল বারী এ অভিযোগ করেন।অভিযোগে উল্লেখ করা হয়, দক্ষিণ সুরমার উলালমহল গ্রামের নাসির উদ্দিন (৬০) গত ৩ সেপ্টেম্বর নর্থ ইস্ট মেডিকেল কলেজ হাসপাতালে ভর্তি হন। ভর্তির পর রোগীকে হাসপাতাল কর্তৃপক্ষ করোনা ইউনিটে নিয়ে যেতে চাইলে স্বজনরা ‘করোনা নেগেটিভ’ রিপোর্ট দেখান। তবু স্বজনদের কথা উপেক্ষা করে কর্তব্যরতরা রোগীকে সাধারণ ওয়ার্ডে না রেখে করোনা ইউনিটে নিয়ে যান এবং করোনা ইউনিটে চিকিৎসা নিতে বাধ্য করেন।একদিন পর রোগীর শারীরিক অবস্থা অবনতি হলে তাকে করোনায় মুমূর্ষু রোগীর মতো রক্তের প্লাজমা দেয়ার কথা বলেন কর্তব্যরত চিকিৎসকরা। তবে স্বজনরা সম্মত না হলে ওই সিদ্ধান্ত থেকে সরে আসে হাসপাতাল কর্তৃপক্ষ। ৫ সেপ্টেম্বর ভোরে নাসির উদ্দিন মৃত্যুর কোলে ঢলে পড়েন।রোগীর মৃত্যুর পর স্বজনদের হাতে ৭৭ হাজার ৪৭২ টাকার বিল ধরিয়ে দেয় হাসপাতাল কর্তৃপক্ষ। বিলে শুধু পিপিই এবং সুরক্ষাসামগ্রী বাবদ প্রতিদিন ধরা হয় ৪ হাজার ২৫০ টাকা। বড় অংকের বিল এবং গভীর রাত হওয়ার স্বজনরা টাকা বকেয়া রেখে লাশ নিয়ে যাওয়ার অনুরোধ করলে হাসপাতাল কর্তৃপক্ষ লাশ দেয়নি।সিলেট মেট্রোপলিটন চেম্বার অব কমার্স অ্যান্ড ইন্ডাস্ট্রির সাবেক সিনিয়র সহ-সভাপতি আবদুল জব্বার জলিল দাফন-কাফনের সুযোগ দেয়ার সুপারিশ করেন এবং নিজে উপস্থিত হয়ে বিল পরিশোধের প্রতিশ্রুতি দেন। সেই অনুরোধও রাখেননি হাসপাতালে কর্তব্যরতরা। পরে সকাল ৯টায় আবদুল জব্বার জলিল হাসপাতালে উপস্থিত হয়ে বিলের টাকা পরিশোধ করার পরই লাশ স্বজনদের কাছে হস্তান্তর করা হয়। এসব অভিযোগ তুলে ধরে বিচার প্রার্থনা করা হয়েছে আবেদনে।তবে নর্থ ইস্ট মেডিকেল কলেজ হাসপাতালের করোনা ইউনিটের সমন্বয়ক ড. নাজমুল হক অতিরিক্ত বিল আদায়ের অভিযোগ অস্বীকার করে বলেন, চিকিৎসক ও স্বাস্থ্যকর্মীদের নিরাপত্তা সামগ্রীর ব্যয়ও রোগীকে বহন করতে হয়।",20/9/2020,country-news
বিধবাকে তাড়িয়ে ঘরে তালা দিল সৎ ছেলেরা!,"সিলেটের বিশ্বনাথে এক বিধবা মহিলাকে স্কুলপড়ুয়া একমাত্র শিশুসন্তানসহ বাড়ি থেকে বের করে বসতঘরে তালা দিল সৎ ছেলেরা! ওই বিধবা উপজেলার দশঘর ইউনিয়নের মান্দারুকা গ্রামের মৃত আলতাবুর রহমানের দ্বিতীয় স্ত্রী নেহার বেগম (৪৫)।



শুক্রবার বিকালে ভাত খাওয়া থেকে তুলে শুধু পরনের কাপড় দিয়ে তাকে চুলের মুঠোয় ধরে ও শিশুপুত্রকে ঘাড়ধাক্কা দিয়ে ঘর থেকে বের করে দেয় দুই সৎপুত্র আতিকুর রহমান (৪০) ও সুমন মিয়া (৩০)। এ সময় তাদের সঙ্গে ছিল ওই বিধবার আরেক ভাসুরপুত্র খালিক মিয়া (৩৫)।বর্তমানে ওই নারী তার স্কুলপড়ুয়া শিশুপুত্র ছাদিকুর রহমানকে (১২) নিয়ে চার দিন ধরে একই গ্রামের ভাসুর আমজদ মিয়ার বাড়িতে আশ্রয় নিয়েছেন।এমন অভিযোগ এনে সোমবার বিকালে বিধবা নেহার বেগম বাদী হয়ে ওই তিনজনের নামে বিশ্বনাথ থানায় একটি লিখিত অভিযোগ দায়ের করেছেন।লিখিত অভিযোগে তিনি উল্লেখ করেন, প্রায় ১২ বছর পূর্বে তার স্বামী আলতাবুর রহমান মারা যান। এরপর থেকে তিনি অন্যের বাড়িতে কাজ করে তার একমাত্র পুত্রসন্তানকে নিয়ে চরম অভাব-অনটনে জীবন চালিয়ে যাচ্ছেন। কাজের বিনিময়ে তিনি যে টাকা পান সেই টাকা দিয়ে ছেলের পড়ালেখা ও সংসার চলে।সৎ ছেলেরা তাদের দেখাশুনার দায়িত্ব না নিয়ে উল্টো বাড়ি থেকে বের করে দেয়ার জন্য অত্যাচার করে আসছে। অবশেষে শুক্রবার তাদের এক কাপড়ে বাড়ি থেকে বের করে বসতঘরে তালা দিয়ে রেখেছে। ওই বিধবা গ্রামের লোকজনের কাছে গিয়ে বিচার চান। কিন্তু আসামিরা মুরব্বিদের ডাকে সাড়া দেয়নি। তাই তিনি থানায় অভিযোগটি দায়ের করেন।এ ব্যাপারে জানতে অভিযুক্ত সৎ ছেলে সুমন মিয়ার সঙ্গে মোবাইল ফোনে যোগাযোগ করা হয়। কিন্তু তিনি মোবাইল ফোনে বক্তব্য দিতে অপারগতা জানিয়ে বলেন, শুক্রবার তার বাড়িতে গিয়ে বক্তব্য আনতে।অভিযোগ পাওয়ার কথা স্বীকার করে বিশ্বনাথ থানার ওসি শামীম মূসা বলেন, তদন্তসাপেক্ষে আইনানুগ ব্যবস্থা গ্রহণ করা হবে।",20/9/2020,country-news
সিলেটে বিএনপির ১৮টি নতুন কমিটি ঘোষণা,"সিলেটে উপজেলা ও পৌর বিএনপির ১৮টি ইউনিটের নতুন কমিটি ঘোষণা করা হয়েছে। দলীয় নেতাকর্মীদের চাঙ্গা করতে ২১ সদস্যের কমিটি বাড়িয়ে ২৭ সদস্যের কমিটি অনুমোদন দেয়া হয়। নতুন করে আরও ৬ জনকে যুক্ত করা হয়েছে।



জেলা বিএনপির আহ্বায়ক কামরুল হুদা জায়গীরদার যুগান্তরকে এ তথ্য নিশ্চিত করে বলেন, রোববার রাতে কেন্দ্রের সঙ্গে আলোচনা করে নতুন-পুরাতন সমন্বয়েই এ কমিটি ঘোষণা করা হয়। তবে পুরাতন সবাই কমিটিতে আছেন। একটু অদল-বদল করা হয়েছে।অনুমোদিত কমিটিগুলো হল- সিলেট সদর উপজেলা, দক্ষিণ সুরমা উপজেলা, কানাইঘাট উপজেলা, কানাইঘাট পৌরসভা, জকিগঞ্জ উপজেলা, জকিগঞ্জ পৌরসভা, জৈন্তাপুর উপজেলা, গোয়াইনঘাট উপজেলা, কোম্পানীগঞ্জ উপজেলা, বিশ্বনাথ উপজেলা, বিশ্বনাথ পৌরসভা, ওসমানীনগর উপজেলা, বালাগঞ্জ উপজেলা, গোলাপঞ্জ উপজেলা, গোলাপগঞ্জ পৌরসভা, বিয়ানীবাজার উপজেলা, বিয়ানীবাজার পৌরসভা ও ফেঞ্চুগঞ্জ উপজেলা।সদর উপজেলা: আহ্বায়ক একেএম তারেক কালাম, সদস্য শহীদ আহমদ চেয়ারম্যান, আজির উদ্দিন, হাজী জমির মিয়া, একেএম আবদুল্লাহ, কাজী মুহিবুর রহমান, আবদুশ শুকুর, ইসলাম উদ্দিন, ইলিয়াছ আলী (সাবেক মেম্বার), আ ফ ম কামাল, আল মামুন খান, বাদশা আহমদ, মুরাদ হোসেন, ফারুক আহমদ, মকবুল আলী, হাবিবুর রহমান হাবিব, সিরাজুল ইসলাম মেম্বার, নিজাম উদ্দিন জায়গীরদার, ওয়ারিছ আলী, সিরাজুল ইসলাম, আবদুল ওয়াহিদ সুহেল, আলতাফ হোসেন সুমন, রফিকুল ইসলাম, দিলোয়ার হোসেন জয়, বদরুল ইসলাম আজাদ, আবদুর রহমান ও জাহেদ আহমদ।দক্ষিণ সুরমা উপজেলা: আহ্বায়ক সিরাজুল ইসলাম, সদস্য হাজী মো. সাহাব উদ্দিন, হাজী মো. তফজ্জুল হোসেন, তাজরুল ইসলাম তাজুল, আবদুস শহীদ পংকী, হাজী মো. নামর আলী, বজলুর রহমান ফয়েজ, মো. আবদুল লতিফ খান, মো. আত্তর আলী, মো. জাকারিয়া খান, জিল্লুর রহমান শোয়েব, শাহ মাহমদ আলী, মুহিবুর রহমান মুহিব, মকসুদ আহমদ, আশরাফুল আলম বাহার, মইনুল ইসলাম মঞ্জুর, মনিরুল ইসলাম তুরন, শামীম সিদ্দিকী, আল হাবিবুর রহমান, হাজী মো. আসাদ, মোজাম্মেল হোসেন পিরু, শাহেদ খান স্বপন, আবদুল মালেক মল্লিক, ফখরুল ইসলাম রুমেল, আমিনুর রহমান চৌধুরী সিফতা, মো. ফজলে রাব্বি আহসান ও শাহ আবদুল মুকিত।কানাইঘাট উপজেলা: আহ্বায়ক আব্বাস উদ্দিন চেয়ারম্যান, সদস্য আবদুল কাহির চৌধুরী (সাবেক এমপি), মামুনুর রশিদ মামুন, আবদুল লতিফ, অধ্যাপক ফরিদ আহমদ, শমসের আলম, আলমাস উদ্দিন, সাহাব উদ্দিন, নূরুল ইসলাম, হাজী জসিম উদ্দিন, দিলদার হোসেন শামীম, সাজ উদ্দিন সাজু, আবদুল মতিন শিকদার, আবদুল হান্নান, নিজাম উদ্দিন, নজরুল ইসলাম, মকবুল হোসেন, ইকবাল আহমদ, আবু সিদ্দেক, শহিদ আহমদ, আবদুল মুহিত, খসরুজ্জামান পারভেজ, ফখরুল ইসলাম, আরএ বাবলু, মাস্টার হোসেন আহমদ, ফখর উদ্দিন ও নাজিম উদ্দিন।কানাইঘাট পৌরসভা: আহ্বায়ক আবিদুর রহমান কাউন্সিলার, সদস্য মো. শরিফুল হক কাউন্সিলর, আবদুর রহিম ভরসা, মিজানুর রহমান, হাজী আবুল বশর, নুরুল হোসেন বুলবুল, নজরুল ইসলাম, সুহেল আমিন, মো. ইয়াহইয়া, ফয়েজ আহমদ, বদরুল ইসলাম, আলমাস ইসলাম, রাশেদুল হাসান টিটু, নুরুল আমিন, ফারুক আহমদ, হাজী জসিম উদ্দিন, আশফাক আহমদ হারিস, শামসুল আলম, জালাল উদ্দিন, নূরুল ইসলাম, ইসলাম উদ্দিন, শফিক আহমদ, মোহাম্মদ আলী, হেলাল আহমদ, জাকারিয়া হাবিব জাকু, তাজউদ্দিন ও কুদরত উল্লাহ।জকিগঞ্জ উপজেলা: আহ্বায়ক অ্যাডভোকেট কাওছার রশিদ বাহার, সদস্য জাহাঙ্গীর শাহ চৌধুরী হেলাল, আবদুস শহীদ মাসুক, শফিকুর রহমান, আখতার হোসেন রাজু, চেরাগ আলী, বাবরুল হোসেন তাপাদার, শাহীন আহমদ, ইসমাইল হোসেন সেলিম, আবদুল্লাহ আল মামুন সামুন, হাসান আহমদ মেম্বার, মাসুম আহমদ, রুহেল আহমদ, কবির আহমদ মেম্বার, শামসুল হক, আবুল হোসেন খান, হিফজুর রহমান, আবদুল বাসিত, আসাদ উদ্দিন, রিয়াজ উদ্দিন, কাওছার আহমদ, মাসুক আহমদ, নুরুল হক খান, আবদুল মালেক, জাহেদ আহমদ ও মাহবুবুর রহমান চৌধুরী।জকিগঞ্জ পৌরসভা: আহ্বায়ক ইকবাল আহমদ, সদস্য মো. বদরুল হক বাদল, মইনুর রাজা মানিক, মতিউর রহমান মতিন, আবদুস শাকুর, রিপন আহমদ কাউন্সিলর, আবুল হোসাইন, আবুল কালাম, মো. ফয়জুল ইসলাম, মো. মূসা (এহিয়া), শামীম আহমদ কাউন্সিলর, আবদুল মালিক (মালিক), আবদুস সালাম, মাহতাব আহমদ, আবদুল করিম, আবদুল কাদির, আতিক আহমদ, কামরুল ইসলাম, মাসুক আহমদ, মনিরুল ইসলাম রাজন, জামিল আহমদ, হোসনে জাহান রিনা, সাহেদুজ্জামান শাহেদ, শিব্বির আহমদ রনি, জামাল আহমদ লাল ও সালেহ আহমদ।জৈন্তাপুর উপজেলা: আহ্বায়ক এবিএম জাকারিয়া, সদস্য মো. আবদুল মতিন সাবেক চেয়ারম্যান,মো. এনায়েত উল্লাহ সাবেক চেয়ারম্যান, মুহিবুল হক মুহিব, মো. আবদুল হাফিজ, মো. আবদুস শুকুর, ফারুক আহমদ, আবদুর রশিদ চেয়ারম্যান, মো. নুর উদ্দিন, মো. আবদুল আহাদ, দিলওয়ার হোসেন দিলু, আবদুল হক মেম্বার, আলমগীর হোসেন, রুমেল আহমদ, মো. কুদ্রত উল্লাহ, মো. হেলাল উদ্দিন, ফখরুল ইসলাম, মো. ইন্তাজ আলী, মো. গোলাম হোসেন, নাসির উদ্দিন, তানভীর আহমদ শাহীন, মো. জালাল উদ্দিন, মো. আবদুর শুকুর (২), মো. মামুনুর রশিদ, বাহারুল আলম বাহার চেয়ারম্যান, আলতাফ হোসেন বিলাল ও হারুন অর রশিদ সরকার।গোয়াইনঘাট উপজেলা: আহ্বায়ক লুৎফুর রহমান, সদস্য ওসমান গণি, আবদুল হাকিম চৌধুরীল, শাহ আলম স্বপন, আবদুল মতিন, রফিকুল ইসলাম শাহপরাণ, জসিম উদ্দিন, মাহবুব আহমদ চেয়ারম্যান, আরিফ ইকবাল নেহাল, ওসমান গণি মেম্বার, কমর উদ্দিন, ফারুক মেম্বার, কাওছার আহমদ রানা, মো. ইলিয়াস আলী, আজাদুর রহমান আজাদ, লোকমান উদ্দিন, সাহেদ আহমদ, গোলাম সারওয়ান সুহেল, ফলিক আহমদ, খালেদ আহমদ চেয়ারম্যান, মজির উদ্দিন, আশরাফ উদ্দিন, জয়নাল আবেদীন, অ্যাডভোকেট শাহজাহান সিদ্দিকী, আবদুল করিম শিকদার, মাওলানা কামাল উদ্দিন ও নাসির উদ্দিন।কোম্পানীগঞ্জ উপজেলা: আহ্বায়ক হাজী আবদুল মন্নান (মনাফ), সদস্য হাজী মো. শাহাব উদ্দিন, মো. আবদুল কাইয়ূম মাষ্টার, মো. নজির আহমদ, মো. আলী আকবর, মো. শওকত আলী বাবুল,অ্যাডভোকেট কামাল হোসেন, মো. ফখরুল ইসলাম, মো. আবুল কালাম, মো. আজির উদ্দিন, হাজী মো. কামাল উদ্দিন, মো. আলী আহমদ, মো. জয়নাল আবেদীন (জনি), মো. নুরুল মুত্তাকিম বাদশা, দুলাল মিয়া দুলা, কবীর উদ্দিন, মাসুক মেম্বার, তরু মিয়া, হাজী মো. ওমর আলী, মো. শামসুদ্দিন শাহীন, মো. কয়েছ আহমদ, অ্যাডভোকেট মো. বুরহান উদ্দিন খন্দকার (ফারহাদ), গিয়াস উদ্দিন বতুল্লা, মনির উদ্দিন, মো. শহীদ আহমদ, মো. বজলু মিয়া ও মো. আলমগীর আলম।বিশ্বনাথ উপজেলা: আহ্বায়ক মো. গৌছ খান, সদস্য মো. জালাল উদ্দিন, মো. শামসুজ্জামান সামছু মিয়া, মো. লিলু মিয়া, মো. ময়নুল হক, মো. বশির আহমদ, মো. মোনায়েম খান, মজিরুল ইসলাম (তকদির চৌধুরী), আলতাবুর রহমান, জাহিদ হাসান (বজলু মিয়া), নুর উদ্দিন, জামাল উদ্দিন, মাওলানা আবুল বশর মো. ফারুক, ছোট মিয়া মেম্বার, মারুফ আহমদ মাছুম, মো. ইসমাইল খান, আরব খান, আজাদ মিয়া (মেম্বার), মো. শফিক মিয়া, আলতাব মিয়া, সাজ্জাদুর রহমান মেম্বার, নজরুল ইসলাম (হান্দু মিয়া), হেলাল উদ্দিন, আবদুস শহীদ মেম্বার, তখদ্দুস আলী, নেছার আহমদ ও শাহীন মিয়া।বিশ্বনাথ পৌরসভা: আহ্বায়ক তালেব আলী, সদস্য আবদুল হাই, আহেমদ নুর উদ্দিন, ফারুক মিয়া, ডা. মাহবুব আলী জহির, ডা. সারোয়ার হোসেন চেরাগ, আবদুল জলিল, সুরমান খান, সুরমান খান, শামছুল ইসলাম, আবদুর রহমান খালেদ, ফরিদ মিয়া, হাজী আবদুল মন্নান, আবদুস শহীদ, আবদুন নুর, শাহাজাহান, স্বপ্না শাহীন, নানু মিয়া, আবদুর রাজ্জাক মেম্বার, নাজিম উদ্দিন, আবু সুফিয়ান, আহাদ মিয়া, আবদুল কাইয়ূম, লিয়াকত আলী, রমজান আলী, আবদুল ওয়াহিদ নাশিমপুর, হাফিজুর রহমান লিটন ও কছির আলী।ওসমানীনগর উপজেলা: আহ্বায়ক জরিদ আহমদ, সদস্য সৈয়দ মতাহির আলী (সাবেক চেয়ারম্যান), মোজাহিদুল ইসলাম, সৈয়দ কওছর আহমদ (সাবেক চেয়ারম্যান), এসটিএম ফখর উদ্দিন চেয়ারম্যান, সৈয়দ এনামূল হক (পীর এনাম), সাইদুল ইসলাম রেনু, গয়াছ মিয়া ভাইস চেয়ারম্যান, নজরুল, ইসলাম, শাহ মো. ইয়াহিয়া, আবদুর রউফ আবদুল, আবদুল্লাহ মিসবাহ, সুলেমান আলী, আবদুল্লাহ আল মামুন, জালাল উদ্দিন, সাইস্তা মিয়া, নূরুল ইসলাম শফিক, কয়েছ আহমদ চৌধুরী, আবদুল কাইয়ূম, ফরহাদ হোসেন, এসএম মাসুদ, আলী আসগর ফয়েজ, সাহাব উদ্দিন সুহেল, এনায়েত হোসেন, রায়হান আহমদ ও জুয়েল আহমদ।বালাগঞ্জ উপজেলা: আহ্বায়ক আবদুর রশিদ, সদস্য সিরাজুজ্জামান খান মঙ্গল, মো. আবদুন নুর চেয়ারম্যান, নজরুল ইসলাম জিতু, মুজিবুর রহমান, আমিনুল ইসলাম রুবেল, লুৎফুর রহমান সাবেক চেয়ারম্যান, মো. মকবুল মিয়া মেম্বার, আলা উদ্দিন রিপন, খলিলুর রহমান নানু, হাফিজ আবদুল হাদী, ছালিক মিয়া, মো. আবদুল মুনিম চেয়ারম্যান, নাজমূল আলম নজম চেয়ারম্যান, ইউনুছ মিয়া, আজমল আলী মাসুক, আবদুল বারী, নজরুল ইসলাম, তজমূল হোসেন জনি, শামীম আহমদ,সাইদুল হক সোহেল, হাজী মো. রফিক, শেখ সুহেল আহমদ বকুল, মো. এনাম আহমদ, মো. দুলাল আহমদ, মো. আবদুল কুদ্দুছ ও মো. ফয়সল আহমদ।গোলাপগঞ্জ উপজেলা: আহ্বায়ক ডা. আবদুল গফুর, সদস্য মাওলানা আবদুর রশিদ আহমদ, মহিউস সুন্নাহ চৌধুরী নার্জিস, গোলাম কিবরিয়া চৌধুরী, নুমান উদ্দিন মুরাদ, হেলালুজ্জামান হেলাল, মনিরুজ্জামান উজ্জল, নুরুজ্জামান চৌধুরী, আতাউর রহমান উতু, আশফাক আহমদ চৌধুরী চেয়ারম্যান, আমিন উদ্দিন আহমদ, রুহেল আহমদ চেয়ারম্যান, জামাল আহমদ জামাল, আনহার মিয়া, জয়নাল আহমদ মাস্টার, সুরাব আলী মেম্বার, মাহবুবুর রহমান ফয়সল, জিয়াউল ইসলাম জিতু, কামরুল ইসলাম আহাদ, হাজী আবদুল জলিল সেলিম, মামুনুর রশিদ মামুন, অ্যাডভোকেট মামুন আহমদ রিপন, গোলাম কিবরিয়া, এএসএম আশরাফ বাদল , রিপন আহমদ, সাহেল আহমদ ও ফখরুল ইসলাম।গোলাপগঞ্জ পৌরসভা: আহ্বায়ক হাসান ইমাদ, সদস্য ছালিক আহমদ চৌধুরী, মশিকুর রহমান মহি, আলেকুজ্জামান আলেক, আবদুল খালিক, নজরুল ইসলাম, মিনহাজ উদ্দিন চৌধুরী, নাজমূল হোসেন নাজিম, সুয়াইবুর রহমান মিজু, মছরু আহমদ, জামাল আহমদ জানাল কাউন্সিলার, ডা. এম এ রহিম, মাখন মিয়া, দুলাল আহমদ, আবদুস সামাদ, মছব্বির আলী, ওলিউর রহমান, রাজু আহমদ চৌধুরী, মুজিবুর রহমান মুজিব, আবদুল জলিল মাস্টার কাউন্সিলার, মাহবুবুর রহমান, সুফিয়ান আহমদ খান, জামেল আহমদ চৌধুরী জামিল কাউন্সিলার, নাঈম আহমদ, আজমল হোসেন, নুরান চৌধুরী ও সেলিম আহমদ সেলু।বিয়ানীবাজার উপজেলা: আহ্বায়ক নজরুল ইসলাম খান, সদস্য নজমুল হোসেন পুতুল, দেলওয়ার হোসেন মুক্তা, জিয়াউল বারী চৌধুরী শাহীন, মো. আবদুস সবুর, ওহিদ আহমদ তালুকদার, অ্যাডভোকেট আহমদ রেজা, আখতার হোসেন খান, আবদুল কুদ্দুছ, সিদ্দিক আহমদ, হারুনুর রশিদ, আলী হাসান, জামিল আহমদ, আবদুল মালিক, সৈয়দ আবদুল করিম, আতাউর রহমান, এম সাইফুর রহমান, তানভীর আহমদ, ফয়ছল উদ্দিন, সৈয়দ মোয়াজ্জেম হোসেন, আবদুল করিম তাজুল, নাজিম উদ্দিন, সারওয়ার হোসেন, আবদুল মন্নান চেয়ারম্যান, লিয়াকত আলী, নওয়াজিশ চৌধুরী সাকি ও সাইফ উদ্দিন।বিয়ানীবাজার পৌরসভা: আহ্বায়ক নুরুল হুদা বাবুল, সদস্য আবু নাসের পিন্টু, মিজানুর রহমান রুমেল, গিয়াস উদ্দিন, কবির আহমদ, জসীম উদ্দিন জুয়েল, মিছবাহ উদ্দিন, সাইব উদ্দিন, কামাল হোসেন, আখতার অনিক, এনাম উদ্দিন, জিলুর রহমান মাসুম, হোসেন আহমদ দোলন, কামরুল ইসলাম, ফখরুল ইসলাম, কবির আহমদ লিলু, আতাউর রহমান কটন, সেলিম উদ্দিন, আবু বক্কর আবু, আবদুল মতলিব, সারোয়ার হোসেন সুমন, হোসেন আহমদ হুসু, মনসুর হিল্লাজ, নাজমূল হোসেন, গুলজার আহমদ রাহেল, এমদাদুর রহমান ইমন ও আবদুল মতিন।ফেঞ্চুগঞ্জ উপজেলা: আহ্বায়ক ইফতেখার উদ্দিন ফেদল, সদস্য ছুফিয়ানুল করিম চৌধুরী চেয়ারম্যান, এসএম তসলিম আহমদ নেহার, সৈয়দ বদরুজ্জামান খিজির, ওহিদুজ্জামান চৌধুরী সুফি, ফখরুল ইসলাম পাপলু, জয়নাল আহমদ, মোয়াজ্জেম হোসেন সাহেদ, গোলাম কিবরিয়া খান, রেজাউল করিম রায়হান, এনায়েত হোসেন রুহেল, সৈয়দ রিয়াজ আহমদ, আসাদুর রহমান রুহেল,শহিদুল ইসলাম খান কয়েছ, খালেদুজ্জামান খালেদ, এমরান উদ্দিন চেয়ারম্যান, আহমেদ জিলু চেয়ারম্যান, ফয়ছল আহমদ, হোসাইন আল সালেহী পাপন, আবদুল হান্নান, মুহিব উদ্দিন বেলাল, মইন উদ্দিন, আখতার হোসেন উস্তার, হাকিম উদ্দিন কয়ছর, রুহুল আমিন, জহিরুল ইসলাম তামিম ও খায়রুল হক ছোটন।",20/9/2020,country-news
কাজ না করেও নিজের নাম লাগাতে এমপি মোকাব্বিরের ‘প্রতারণা’,"সিলেটের ওসমানীনগরে গোয়ালাবাজার-গামতলা সড়ক পাকাকরণের কাজ শেষ হয়েছে এক বছর আগে। আর এ সড়ক পাকাকরণের অনুমোদন দেয়া হয়েছিল তিন বছর আগে। কিন্তু এমপির বরাদ্দ থেকে কাজ না করেও জনগণকে প্রতারিত করে নিজের নামফলক লাগিয়ে সড়ক উদ্বোধন করতে প্রতারণার আশ্রয় নিলেন এমপি মোকাব্বির খান।



শুধু তাই নয়, কাজ সম্পন্নকারী ঠিকাদারি প্রতিষ্ঠানের জামানতের টাকা উত্তোলনেরও সময় প্রায় দ্বারপ্রান্তে। এমন সময় সিলেট-২ আসনের বর্তমান এমপি গণফোরামের কেন্দ্রীয় নেতা মোকাব্বির খান তার হীনস্বার্থ ও নিজে কাজ না করে সাধারণ মানুষের সঙ্গে প্রতারণা করে রাস্তা উদ্বোধন করবেন সোমবার।এর প্রতিবাদে এলাকা থেকে উপজেলা নির্বাহী কর্মকর্তা, উপজেলা চেয়ারম্যান, উপজেলা এলজিইডি প্রকৌশলী, অতিরিক্ত পুলিশ সুপার ওসমানীনগর (সার্কেল) ওসি ওসমানীনগর থানা ও গোয়ালাবাজার ইউনিয়ন পরিষদের চেয়ারম্যানের কাছে লিখিত আবেদন করা হয়েছে। রোববার দুপুরে সংশ্লিষ্ট দফতরে এসব লিখিত আবেদন প্রদান করা হয়।অভিযোগ ও স্থানীয় সূত্রে জানা যায়, সিলেট বিভাগের গুরুত্বপূর্ণ গ্রামীণ অবকাঠামো উন্নয়ন প্রকল্পের আওতায় ২০১৭ সালে ২৬ অক্টোবর তারিখের পাঠানো উপজেলা মঙ্গলচণ্ডী-গোয়ালাবাজার ইউপি রাস্তা উন্নয়নে ৮০ লাখ ৪০ হাজার ৪৫৭ টাকা স্থানীয় সরকার বিভাগ প্রাক্কলন অনুমোদন করে এবং টেন্ডারের নির্দেশ প্রদান করা হয়।এলজিইডি সিলেটের নির্বাহী প্রকৌশলীর কার্যালয় থেকে একাধিকবার দরপত্র আহ্বান করা হলে প্রাক্কলিত ব্যয় কম থাকায় কোনো ঠিকাদার দরপত্রে অংশগ্রহণ করেনি। ফলে স্থানীয় সরকার মন্ত্রণালয় পুনরায় প্রাক্কলন ব্যয় বাড়িয়ে ৯৪ লাখ টাকা করলে সড়কের কাজটি পায় উপজেলা স্বেচ্ছাসেবক লীগের আহ্বায়ক চঞ্চল পালের মালিকানাধীন ঠিকাদারি প্রতিষ্ঠান শাওন ট্রেডার্স। প্রকল্পের তৎকালীন এমপি ইয়াহইয়া চৌধুরী ও বর্তমান এমপি মোকাব্বির খানের কোনো ডিও লেটার কিংবা তাদের বরাদ্দকৃত কোনো টাকা লাগেনি।স্থানীয় সরকার বিভাগের সম্পূর্ণ অফিসিয়াল বরাদ্দ থেকে এ প্রকল্পের ৯৪ লাখ টাকা প্রদানের মাধ্যমে সড়কটি পাকাকরণ করা হয়। গত প্রায় এক বছর আগে ঠিকাদারি প্রতিষ্ঠান শাওন ট্রেডার্স সড়কের পাকাকরণের কাজ শেষ করে। গত শনিবার থেকে হঠাৎ করে সিলেট-২ আসনের এমপি মোকাব্বির খানের পক্ষ থেকে সড়কের এক পাশে নামফলক তৈরির কাজ শুরু হয়। সেখানে বলা হয়- এমপি মোকাব্বির খান সোমবার রাস্তার উদ্বোধন করবেন।উপজেলা প্রকৌশলী নাজমুল করিমের কাছে রাস্তার উদ্বোধনের বিষয়ে জানতে চাইলে তিনি বলেন, উদ্বোধনের বিষয়ে আমি কিছু জানি না। রাস্তার ঠিকাদার চঞ্চল পাল ও এমপি মোকাব্বির খান রাস্তার উদ্বোধনের ব্যাপারে সব কিছু করছেন।ওসমানীনগর উপজেলা নির্বাহী কর্মকর্তা অভিযোগপ্রাপ্তির বিষয়টির সত্যতা নিশ্চিত করে বলেন, বিষয়টি আমি দেখছি।এ ব্যাপারে এমপি মোকাব্বির খান বলেন, পূর্বে কেউ রাস্তা করে গেলে যদি সময় মতো সেই এমপি রাস্তা উদ্বোধন করতে না পারেন তাহলে বর্তমান এমপি সেটা নিয়ম অনুযায়ী উদ্বোধন করতে পারেন।রাস্তা না করেও নিজের নামফলক লাগানো এটা কি জনগণের সঙ্গে প্রতারণার শামিল নয়? এমন প্রশ্নের জবাবে এমপি মোকাব্বির খান বলেন, আপনি শিক্ষিত মানুষ আপনার এমন প্রশ্ন করা ঠিক হয়নি। আপনি ফোন রেখে দেন- আপনার সঙ্গে আর কোনো কথা বলব না।",20/9/2020,country-news
"প্রবাসী নারীর ছবি-ভিডিও ভাইরাল, স্বামী ভাসুর গ্রেফতার","সিলেটের বিশ্বনাথে ডিভোর্সের পর আমেরিকা প্রবাসী স্ত্রীর ছবি ও ভিডিও সামাজিক যোগাযোগমাধ্যমে ভাইরাল করায় পর্নোগ্রাফি মামলায় স্বামী ও ভাসুরকে গ্রেফতার করেছে পুলিশ। শনিবার উপজেলা সদরের বিভিন্ন স্থান থেকে তাদের গ্রেফতার করা হয়।



গ্রেফতারকৃতরা হলেন- উপজেলার দৌলতপুর ইউনিয়নের চরচন্ডি গ্রামের হাজী ইদ্রিছ আলীর পুত্র স্বামী নুরুজ্জামান মিনার (৩২) ও ভাসুর আনহার আলী (৪২)।শনিবার গ্রেফতারকৃত নুরুজ্জামান মিনারকে প্রধান আসামি করে ৫ জনের বিরুদ্ধে থানায় মামলা দায়ের করেন বিশ্বনাথ সদর ইউনিয়নের মশুলা (মজলিশ ভোগশাইল) গ্রামের আলতাব আলীর পুত্র আলকাছ আলী (৪২)।এ মামলায় দুজনকে গ্রেফতার করা হলে থানায় অসুস্থ হয়ে পড়েন প্রধান আসামি। মামলার তদন্তকারী কর্মকর্তা এসআই নুর হোসেন জানান, গ্রেফতারকৃতদের মধ্যে নুরুজ্জামান থানায় অসুস্থ হয়ে পড়লে শনিবার বিকালে উপজেলা স্বাস্থ্য কমপ্লেক্সে নেয়া হয়। পরে সেখান থেকে কর্তব্যরত চিকিৎসক সিলেট ওসমানী হাসপাতালে প্রেরণ করেন। আর বড় ভাই আনহার আলীকে রোববার সকালে আদালতে প্রেরণ করা হয়।বাদী মামলার এজাহারে উল্লেখ করেন, ২০১৪ সালের ২৮ ডিসেম্বর প্রেমের সম্পর্কে আসামি নুরুজ্জামান মিনারের সঙ্গে নোটারি পাবলিকের মাধ্যমে তার আমেরিকা প্রবাসী বোনের বিয়ে হয়। পরবর্তীতে উভয় পরিবারের লোকজন তাদের বিয়ে মেনে নিয়ে ১৮ সালের ১১ এপ্রিল সামাজিকভাবে ২৫ লাখ টাকা কাবিননামার মাধ্যমে পুনরায় আনুষ্ঠানিকতাও করা হয়। অবশেষে একই সালের ১৫ মে তার বোন আমেরিকা চলে যান। এরপর থেকে তার বোনকে বিভিন্ন সময় টাকার জন্য চাপ সৃষ্টি করে স্বামী নুরুজ্জামান মিনার।দেশে থাকতেও টাকার জন্য অশুভ আচরণ করতো স্বামী। এর পূর্বে কৌশলে মোবাইল ফোনে স্বামী-স্ত্রীর দাম্পত্য জীবনের বিভিন্ন ধরনের ভিডিও আর ছবি ধারণ করে রাখে স্বামী নুরুজ্জামান মিনার। টাকা না দেয়ায় এসব গোপন ছবি আর ভিডিও ইন্টারনেটসহ সামাজিক যোগাযোগমাধ্যম ফেসবুকে ছড়িয়ে দেয়ার হুমকি দেয়। আর এই হুমকির পরিপ্রেক্ষিতে ১৯ সালের ৬ ডিসেম্বর স্বামী নুরুজ্জামান মিনারকে ডিভোর্স দেন তার বোন। এতে ক্ষিপ্ত হয়ে স্বামী ওই ছবি আর ভিডিওগুলো বিভিন্ন সময়ে বিভিন্ন ফেক ফেসবুক আইডির মাধ্যমে ছড়িয়ে দেন।",20/9/2020,country-news
চকের বাজার সড়ক যেন ‘মরণ ফাঁদ’,"বালাগঞ্জ উপজেলার দেওয়ান বাজার থেকে শুরু হওয়া সড়কটির ওসমানীনগর উপজেলার দয়ামীর-চকের বাজার এলাকায় সিলেট-ঢাকা মহাসড়কের সঙ্গে সংযোগ রয়েছে। দুই উপজেলাবাসীর চলাচলের জনগুরুত্বপূর্ণ এই সড়কের একাধিক স্থানে কার্পেটিং উঠে গিয়ে বড়বড় অসংখ্য গর্ত আর খানাখন্দের সৃষ্টি হয়েছে।



সড়কটি বর্তমানে যানবাহন চলাচলের অনুপযোগী হয়ে পড়েছে। সংশ্লিষ্ট কর্তৃপক্ষের উদাসীনতায় দীর্ঘদিন ধরে সড়কটি সংস্কারবিহীন অবস্থায় পড়ে রয়েছে বলে যানবাহন চালক ও এলাকাবাসীর অভিযোগ।সরেজমিনে দেখা যায়, ওসমানীনগরের উছমানপুর ইউনিয়নের ইছামতি গ্রাম এলাকায় এই সড়কটি ‘মিনি পুকুরে’ রূপ নিয়েছে। ছোটবড় যানবাহন প্রতিদিনই গর্তের মধ্যে আটকা পড়ছে। কখনও যাত্রীবাহী গাড়ি উলটে দুর্ঘটনা ঘটছে।স্থানীয়রা জানিয়েছেন, সিলেট-সুলতানপুর-বালাগঞ্জ সড়কের মোরার বাজার থেকে সিলেট-ঢাকা মহাসড়কের চকের বাজার পর্যন্ত সড়কের দৈর্ঘ প্রায় ৫ কিলোমিটার। এই সড়কে যাতায়াতকারী বালাগঞ্জ উপজেলা ও ওসমানীনগর উপজেলার লোকজন প্রতিদিনই ভোগান্তির শিকার হচ্ছেন। বিশেষ করে গর্ভবতী নারী, অসুস্থ ও বয়স্ক লোকজনের যাতায়াত অধিক ঝুঁকিপূর্ণ হয়ে উঠেছে।জানা গেছে, বছর তিনেক আগে বালাগঞ্জ উপজেলা এলজিইডি প্রকৌশলী অফিসের তত্ত্বাবধানে মোরার বাজার থেকে সড়কের আলেকা নামক স্থান পর্যন্ত সড়কের প্রায় অর্ধেক অংশ সংস্কার করা হয়েছিল। কিন্তু অজ্ঞাত কারণে সড়কের ওসমানীনগর অংশ সংস্কারবিহীন থেকে যায়। সড়কের সংস্কারবিহীন অংশ এখন ‘মরণ ফাদে’ পরিণত হয়েছে।সিলেট-২ সংসদীয় আসনের এমপি মোকাব্বির খান বলেন, আমি সড়কটি পরিদর্শন করেছি। জরুরিভিত্তিতে সংস্কারের জন্য সংশ্লিষ্ট কর্মকর্তাদের নির্দেশনা দিয়েছি। দেড় কোটি টাকা ব্যয়ে নভেম্বরের মধ্যে সংস্কার কাজ শুরু হওয়ার কথা রয়েছে বলে জানিয়েছেন এই জনপ্রতিনিধি।এ বিষয়ে ওসমানীনগর উপজেলা এলজিউডি প্রকৌশলী আবু সাঈদ বলেন, সড়কটি সংস্কারের জন্য দরপত্র আহবানের বিষয়টি প্রক্রিয়াধীন রয়েছে।
",20/9/2020,country-news
"ভ্যাকসিন যেখান থেকেই আসুক, বাদ যাবে না কেউ: পররাষ্ট্রমন্ত্রী","পররাষ্ট্রমন্ত্রী ড. একে আবদুল মোমেন বলেছেন, ভ্যাকসিন যেখান থেকেই আসবে, সেটিই সঙ্গে সঙ্গে সংগ্রহ করা হবে। ভ্যাকসিন এলে কেউ যেনো বাদ যায় না, সেই চেষ্টা চালাচ্ছে সরকার।



সরকারের বিভিন্ন পদক্ষেপের কারণে পার্শ্ববর্তী দেশগুলোর তুলনায় মহামারীর প্রাদুর্ভাব অনেক কম হয়েছে বলে মন্তব্য করেন তিনি।শনিবার দুপুরে সিলেট জেলা প্রশাসকের সম্মেলন কক্ষে করোনাকালে ক্ষতিগ্রস্ত খেলোয়াড়, প্রশিক্ষক, ক্রীড়া সংগঠকদের প্রধানমন্ত্রীর আর্থিক অনুদান উপহার প্রদান অনুষ্ঠানে প্রধান অতিথির বক্তব্যে ভিডিও কনফারেন্সে এসব কথা বলেন তিনি।এ সময় অন্যান্যদের মধ্যে উপস্থিত ছিলেন, জেলা প্রশাসক এম কাজী এমদাদুল ইসলাম, জেলা ক্রীড়া সংস্থার সাধারণ সম্পাদক মাহি উদ্দিন আহমেদ সেলিমসহ ক্রীড়াঙ্গনের কর্মকর্তারা।অনুষ্ঠান শুরুতেই ভিডিও কনফারেন্সে যুক্ত হন সিলেট-১ আসনের সংসদ সদস্য পররাষ্ট্রমন্ত্রী ড. এ কে আবদুল মোমেন।তিনি বলেন, প্রধানমন্ত্রী শেখ হাসিনা করোনাভাইরাসের সংকট মোকাবেলায় অত্যন্ত সফলতার সঙ্গে কাজ করছেন। ব্যবসায়, পেশাজীবী, চাকরিজীবী, ক্ষুদ্র ব্যবসায়ীর পাশাপাশি খেলোয়াড়, সংস্কৃতিকর্মী, সমাজকর্মীসহ বিপদগ্রস্ত সব মানুষের পাশে দাঁড়িয়েছেন।পররাষ্ট্রমন্ত্রী বলেন, দেশে করোনা পরিস্থিতি মোকাবেলায় ৬৮ হাজার জনপ্রতিনিধির মধ্যে মাত্র ৫৩ জন জনপ্রতিনিধি কারচুপির সঙ্গে জড়িত হয়েছেন। তাদের প্রত্যেকেরই শাস্তি নিশ্চিত করা হয়েছে। এটা সুশাসনের অনন্য নজির।ড. একে মোমেন বলেন, বিশ্বের বিভিন্ন দেশের সঙ্গে যোগাযোগ অব্যাহত রেখে রফতানি বিষয়টি স্বাভাবিক রাখার চেষ্টা করছে সরকার।সবশেষে জেলা প্রশাসক কাজী এমদাদুল ইসলাম ও জেলা ক্রীড়া সংস্থার সাধারণ সম্পাদক মাহি উদ্দিন আহমেদ সেলিমের কাছ থেকে অনুদানের চেক সংগ্রহ করেন জেলার ফুটবল ক্রিকেট এথলেটিক ব্যাডমিন্টনসহ বিভিন্ন ক্যাটাগরিতে ৪৫ জন খেলোয়াড়।",20/9/2020,country-news
সিলেটে তানভিরের খুনিদের গ্রেফতার দাবিতে মানববন্ধন,"সিলেটে তানভিরের খুনিদের গ্রেফতারের দাবিতে মানববন্ধন অনুষ্ঠিত হয়েছে। শুক্রবার বাদ জুমা সিলেট সদর উপজেলার খাদিমনগর ইউনিয়নে এয়ারপোর্ট সংলগ্ন এলাকায় এ মানববন্ধন অনুষ্ঠিত হয়।



এ সময় সিলেট সদর উপজেলার খাদিমনগর ইউনিয়নের চেয়ারম্যান দেলোয়ার হোসেনের সভাপতিত্বে ও সিলেট জেলা অটোরিকশা শ্রমিক ইউনিয়নের সেক্রেটারি রফিকুল ইসলামের পরিচালনায় বক্তব্য রাখেন- ছালেপুর জামে মসজিদের মোতাওয়াল্লি মানিক মিয়া, বাইশটিলা জামে মসজিদের মোতাওয়াল্লি হাদিস মিয়া, গোধূলী সমাজকল্যাণ সংস্থার সভাপতি নুরুল আমিন, মেম্বার সাকিব মিয়া সাকির, সিলেট জেলা অটোরিকশা শ্রমিক ইউনিয়ন আম্বরখানা শাখার সভাপতি আবুল হোসেন খান, নিহত তানভিরের চাচা রফিক মিয়া প্রমুখ। মানববন্ধনে বক্তারা বলেন, প্রায় ১০ দিন অতিবাহিত হলেও পুলিশ তানভিরের খুনিদের গ্রেফতার করেনি। দ্রুত গ্রেফতারের দাবি বক্তাদের। হামলায় গুরুতর আহত যুবক তানভির গত ২ সেপ্টেম্বর মারা যান। নিহত তানভির আহমদ সদর উপজেলার খাদিমনগরের ছালেহপুর গ্রামের শফিক মিয়ার ছেলে।",20/9/2020,country-news
দেশের প্রথম বেসরকারি কারিগরি বিশ্ববিদ্যালয় সিলেটে,"দেশের প্রথম কারিগরি বিশ্ববিদ্যালয় সিলেটে প্রতিষ্ঠা হচ্ছে। শিক্ষা মন্ত্রণালয় এ বিষয়ে প্রজ্ঞাপন জারি করেছে। এর আগে প্রধানমন্ত্রী শেখ হাসিনা এ বিশ্ববিদ্যালয় প্রতিষ্ঠায় তার সম্মতি প্রদান করেন।



আগামী বছরের জানুয়ারিতেই এ বিশ্ববিদ্যালয়ের কার্যক্রম শুরুর কথা।প্রজ্ঞাপন জারি করা বিশ্ববিদ্যালয়ের নাম- আরটিএম আল কবির টেকনিক্যাল ইউনিভার্সিটি। বেসরকারি স্বেচ্ছাসেবী সংস্থা সীমান্তিকের প্রধান পৃষ্ঠপোষক ও আন্তর্জাতিক গবেষণা প্রতিষ্ঠান রিচার্স ট্রেনিং অ্যান্ড ম্যানেজমেন্ট (আরটিএম) ইন্টারন্যাশনালের প্রতিষ্ঠাতা মুক্তিযোদ্ধা ড. আহমদ আল কবির। বেসরকারি এ বিশ্ববিদ্যালয়ের অস্থায়ী ক্যাম্পাস হবে সিলেট নগরীর উপকণ্ঠ টিবি গেট এলাকায়।সংশ্লিষ্টরা জানান, আগামী ২০২১ সালের জানুয়ারি থেকে এ বিশ্ববিদ্যালয়ের শিক্ষা কার্যক্রম চালু হবে।",20/9/2020,country-news
করোনার নমুনা জমা দিয়ে বিভিন্ন অনুষ্ঠানে অংশ নেন সিলেটের মেয়র!,"করোনার স্যাম্পল জমা দেয়ার পরও সিলেট সিটি কর্পোরেশনের (সিসিক) মেয়র আরিফুল হক চৌধুরী ও সিসিকের প্রধান নির্বাহী প্রকৌশলী নূর আজিজুর রহমান কোয়ারেন্টিনে ছিলেন না! স্যাম্পল জমা দিলেও বৃহস্পতিবার অফিস তো করেছেনই- এর বাইরে ভোজসভাসহ একাধিক অনুষ্ঠানে উপস্থিত ছিলেন তারা!



এরপর সন্ধ্যায় ওসমানী মেডিকেল কলেজের পিসিআর ল্যাব থেকে করোনা পজিটিভের খবর জানানো হয়। 'করোনাভাইরাস প্রতিরোধে স্বাস্থ্যবিধি মেনে চলুন’ স্লোগান নিয়ে মাঠে থাকা মেয়রের এমন কাণ্ড শুনে বিস্মিত নগরীর অনেকেই।সমালোচকরা বলছেন, মেয়র নিজেই স্বাস্থ্যবিধি মানেননি।মেয়র আরিফের ব্যক্তিগত সহকারী সুহেল আহমদ জানান, গত ক’দিন ধরে হালকা জ্বর ও সর্দি-কাশিতে ভুগছিলেন মেয়র। সন্দেহ দেখা দেয়ায় বৃহস্পতিবার স্যাম্পল দেন করোনার। সন্ধ্যায় জানানো হয় তিনি পজিটিভ।এর আগে মেয়র আরিফের স্ত্রী সামা হক চৌধুরী করোনায় আক্রান্ত হন। এছাড়াও সপরিবারে করোনায় আক্রান্ত হয়েছিলেন সিসিকের প্রধান স্বাস্থ্য কর্মকর্তা ডা. জাহিদুল ইসলাম, সিসিকের প্রধান হিসাবরক্ষণ কর্মকর্তা আ ন ম মনছুফ, মেয়রের ব্যক্তিগত সহকারী মুহিবুল ইসলাম ইমন ও মেয়রের বাসার এক নিরাপত্তাকর্মী। এছাড়া সিসিকের কর শাখার এক কর্মকর্তা করোনা আক্রান্ত হয়ে মারা যান।কাউন্সিলরদের মধ্যে সিলেট সিটি কর্পোরেশনের ২০নং ওয়ার্ডের কাউন্সিলর আজাদুর রহমান আজাদ আক্রান্ত ছিলেন।নগর ভবন সূত্রে জানা গেছে, বৃহস্পতিবার সকালে করোনা শনাক্তের নমুনা জমা দেয়ার পর দুপুরে তিনি একটি বেসরকারি আবাসন প্রতিষ্ঠানের আহ্বানে নগরের একটি হোটেলে মধ্যাহ্নভোজে অংশ নেন। এরপর বিকালে নগরভবনে উন্নয়ন সংক্রান্ত একটি সভায়ও অংশ নেন। যেখানে নগরভবনের ঊর্ধ্বতন কর্মকর্তাসহ শতাধিক ব্যক্তি উপস্থিত ছিলেন। এসব অনুষ্ঠানে স্বাস্থ্যবিধি এবং সামাজিক দূরত্বও বজায় রাখা হয়নি।বৃহস্পতিবার রাতে মেয়র ও প্রধান প্রকৌশলী নুর আজিজুর রহমানের করোনা শনাক্তের খবর জানার পর থেকে এসব অনুষ্ঠানে অংশ নেয়া ব্যক্তিরা আতঙ্কে ভুগছেন।এ ব্যাপারে বক্তব্য জানতে সিটি মেয়র আরিফুল হক চৌধুরী ও প্রধান প্রকৌশলী নুর আজিজুর রহমানকে ফোন করলেও তারা ধরেননি।মেয়রের বাসায় নিয়োজিত নিরাপত্তাকর্মী জানান, বাসায় আইসোলেশনে আছেন মেয়র আরিফুল হক। তার অবস্থা অনেকটা ভালো।",20/9/2020,country-news
সিলেটে ছাত্রদলের ৩২ কমিটির অনুমোদন,"সিলেটে ছাত্রদলের ৩২ কমিটি অনুমোদন হয়েছে। এ কমিটিগুলো জেলা ছাত্রদলের আওতাধীন। ১২ উপজেলা, ৫ পৌরসভা এবং ১৭ কলেজ কমিটির অনুমোদন দেন জেলা ছাত্রদলের সভাপতি আলতাফ হোসেন সুমন ও ভারপ্রাপ্ত সাধারণ সম্পাদক দেলোয়ার হোসেন নাদিম। বুধবার কমিটিগুলো ঘোষণা করা হয়।



সিলেট সদর উপজেলা ছাত্রদল: আবু সায়িদ শাহিন আহ্বায়ক ও রুফিয়ান আহমদ সবুজ সদস্য সচিব।দক্ষিণ সুরমা উপজেলা: আহ্বায়ক মো. মিজানুর রহমান, সদস্য সচিব আবু বকর ছিদ্দিক।ফেঞ্চুগঞ্জ উপজেলা: আহ্বায়ক মেহেদি হাসান রাফি, সদস্য সচিব আল মারুফ শাহজাহান।ফেঞ্চুগঞ্জ ডিগ্রি কলেজ: আহ্বাযক ওবাযদুর রহমান সজল, সদস্য সচিব আদিল হোসেন সাকিব।কোম্পানীগঞ্জ উপজেলা: আহ্বায়ক হিফজুর রহমান, সদস্য সচিব ইকবাল হোসেন।এম সাইফুর রহমান ডিগ্রি কলেজ: আহ্বায়ক আলমগীর হাবিব শাহিন, সদস্য সচিব কবির আহমদ।ওসমানীনগর উপজেলা: আহ্বায়ক জুয়েব আহমদ, সদস্য সচিব রুবেল আহমদ।তাজপুর ডিগ্রি কলেজ: আহ্বায়ক জুনায়েদ হোসেন, সদস্য সচিব জায়েদ আহমদ সাব্বির।গোলাপগঞ্জ উপজেলা: আহ্বায়ক তানজীম আহাদ, সদস্য সচিব ফাহিম চৌধুরী।গোলাপগঞ্জ পৌর শাখা: আহ্বায়ক তারেক আহমদ চৌধুরী, সদস্য সচিব মাফরুজ আলম টিপু।ঢাকা দক্ষিণ ডিগ্রি কলেজ: আহ্বায়ক কামিল আহমদ তালুকদার, সদস্য সচিব মতিউর রহমান মোমিন।বিয়ানীবাজার উপজেলা: আহ্বায়ক মঈনুল রশিদ, সদস্য সচিব ইমরান আহমদ চৌধুরী ইমন।বিয়ানীবাজার পৌর শাখা: আহ্বায়ক আইনুল আবেদীন, সদস্য সচিব আরিফুল ইসলাম রনি।বিয়ানীবাজার সরকারি কলেজ: আহ্বায়ক হাবিবুর রহমান হাবিব, সদস্য সচিব মারজান হোসাইন।বালাগঞ্জ উপজেলা: আহ্বায়ক আবুল মিয়া, সদস্য সচিব জাহাঙ্গীর আলম।বালাগঞ্জ ডিগ্রি কলেজ: আহ্বায়ক রাজু মিয়া, সদস্য সচিব জুনেদ আহমদ।বিশ্বনাথ উপজেলা: আহ্বায়ক হুসাইন আহমদ প্রবেল, সদস্য সচিব ফাহিম আহমদ।বিশ্বনাথ পৌর শাখা: আহ্বায়ক ফখরুল ইসলাম রেজা, সদস্য সচিব আব্দুল কুদ্দুছ রাজু।বিশ্বনাথ ডিগ্রি কলেজ: আহ্বায়ক মেহেদি হাসান মামুন, সদস্য সচিব রাসেল আলী।জৈন্তাপুর উপজেলা: আহ্বায়ক বদরুল আলম শাওন, সদস্য সচিব সুহেল আহমদ রিমন।জৈন্তাপুর ডিগ্রি কলেজ: আহ্বায়ক কয়েছ আহমদ, সদস্য সচিব জুবায়ের আহমদ।তৈয়ব আলী ডিগ্রি কলেজ: আহ্বায়ক ফয়েজ আহমদ, সদস্য সচিব আলিম উদ্দিন।হযরত শাহজালাল ডিগ্রি কলেজ: আহ্বায়ক শাহ মো. কিবরিয়া, সদস্য সচিব রেজওয়ান আহমদ।গোয়াইনঘাট উপজেলা: আহ্বায়ক সাহেদ আহমদ, সদস্য সচিব মুমিনুল হক।গোয়াইনঘাট সরকারি কলেজ: আহ্বায়ক রাসেল আহমদ, সদস্য সচিব মুসলিম উদ্দিন।জকিগঞ্জ পৌর শাখা: আহ্বায়ক জবরুল ইসলাম ইমন, সদস্য সচিব মাহবুব আলম মাহবুব।ইছামতি ডিগ্রি কলেজ: আহ্বায়ক শাহরিয়ার আহমদ সুজন, সদস্য সচিব জিল্লুর রহমান।কানাইঘাট উপজেলা: আহ্বায়ক মোয়াজ্জেম হোসেন আল আমিন, সদস্য সচিব রাসেল আহমদ চৌধুরী।কানাইঘাট পৌর শাখা: আহ্বায়ক রেদওয়ান আহমদ, সদস্য সচিব সোহেল আহমদ।কানাইঘাট সরকারি কলেজ: আহ্বায়ক ইকবাল আহমদ, সদস্য সচিব জুয়েল আহমদ রানা।গাছবাড়ি ডিগ্রি কলেজ শাখা ছাত্রদল: আহ্বায়ক মজনু আহমদ, সদস্য সচিব আবিদুর রহমান।শাহ খুররুম ডিগ্রি কলেজ: আহ্বায়ক সুয়েব খান ও সচিবের দায়িত্ব দেওয়া হয়েছে মনসুর আহমদকে।",20/9/2020,country-news
ফেঞ্চুগঞ্জে নিখোঁজ ৩ শিশুর সন্ধান মেলেনি,"সিলেটের ফেঞ্চুগঞ্জ উপজেলায় দুদিনের ব্যবধানে তিন শিশু নিখোঁজ হয়েছে।



নিখোঁজরা হলো- উপজেলার দক্ষিণ ফেঞ্চুগঞ্জ মাইজগাঁও আল মাহবাবহ ইসলামিয়া হাফেজিয়া মাদ্রাসার ছাত্র মো. শিপন মিয়া (১৪), একই মাদ্রাসার ছাত্র তানবির আহমদ (১৩) ও উপজেলার দক্ষিণ শরীফগঞ্জ গ্রামের মনসুর আহমদের ছেলে সামিন আহমদ (১১)।এ ঘটনায় ফেঞ্চুগঞ্জ থানায় দুটি পৃথক সাধারণ ডায়েরি (জিডি) করেছেন আল মাহবাবহ ইসলামিয়া হাফেজিয়া মাদ্রাসার শিক্ষক রোকন আহমদ ও নিখোঁজ শিশু সামিন আহমদের বাবা মনসুর আহমদ।জিডি সূত্রে জানা যায়, আল মাহবাবহ ইসলামিয়া হাফেজিয়া মাদ্রাসার ছাত্র মো. শিপন মিয়া ও তানবির আহমদ গত শনিবার সকাল ৬টায় প্রাকৃতির ডাকে সাড়া দিতে মাদ্রাসা থেকে বের হয়ে বাইরে যায়। তার পর থেকে তাদের কোনো খোঁজ পাওয়া যায়নি। নিকটাত্মীয়দের বাড়িসহ সম্ভাব্য সব স্থানে খোঁজ করেও তাদের কোনো সন্ধান পাওয়া যায়নি।এদিকে গত রোববার দুপুর ১টায় দক্ষিণ শরীফগঞ্জ গ্রামের শিশু সামিন আহমদ বাড়ি থেকে বের হয়ে যায়। এর পর থেকে তার কোনো সন্ধান পাননি পরিবারের লোকজন।দুদিনের ব্যবধানে উপজেলার একই ইউনিয়নে তিনজন নিখোঁজ হওয়ায় এ নিয়ে চাঞ্চল্য সৃষ্টি হয়েছে।এ ব্যাপারে ফেঞ্চুগঞ্জ থানার ওসি আবুল বাশার মোহাম্মদ বদরুজ্জামান বলেন, নিখোঁজ তিনজনকে উদ্ধারের জন্য আমরা চেষ্টা করছি। একই সঙ্গে তাদের পরিবারের লোকজনও বিভিন্ন এলাকায় খোঁজখবর নিচ্ছেন।",20/9/2020,country-news
ব্যাটারি চুরি করতেই টমটম চালককে খুন করে বাশার,"সিলেটে গোয়াইনঘাটে ব্যাটারি চুরির জন্য খুন করে লাশ গুম করা হয় টমটম চালক শাহিনের। রহস্যজনক এ হত্যাকাণ্ডের ঘটনায় গ্রেফতার আবুল বাশার ওরফে আবুল বশর রোববার আদালতে স্বীকারোক্তি দেন। সিলেটের পুলিশ সুপার ফরিদ উদ্দিন বিষয়টি নিশ্চিত করেছেন।



আদালত সূত্র জানায়, ব্যাটারি চুরির লক্ষ্যে গত ৩০ আগস্ট সন্ধ্যার পর বশরসহ তার সহযোগীরা গোয়াইনঘাটের গরুকচি বাজার থেকে খুন হওয়া শাহিনের টমটম গাড়ি ভাড়া নেয়। নির্জন স্থানে যাওয়ার পর নাইলনের রশি দিয়ে গলা পেঁচিয়ে শ্বাসরোধ করে শাহিনকে হত্যা করে লাশ পার্শ্ববর্তী ডুবায় ফেলে দেয়। পরে টমটম থেকে চারটি ব্যাটারি খুলে নিয়ে যায় ঘাতকরা।আদালতে রহস্যময় এ হত্যাকাণ্ডের স্বীকারোক্তি দেয়া বশর গোয়াইনঘাট থানার গুরুকচি পূর্বপাড়া সাকিনের মৃত মদরিছ আলীর ছেলে। গত বুধবার সন্ধ্যা ৭টায় বশরকে সিলেট নগরীর পাঠানটুলা এলাকা থেকে গ্রেফতার করে পুলিশ। এরপর তিন দিনের রিমান্ডে নিলে খুনের কথা অকপটে স্বীকার করে।উল্লেখ্য, গত ৩০ আগস্ট গোয়াইনঘাটের নিয়াগুল গ্রামের আবুল কাশেমের ছেলে টমটম চালক শাহিন আহমদ নিখোঁজ হন। পরদিন কাটাখাল নামক ব্রিজের নিচে তার লাশ পাওয়া যায়। গত ১ সেপ্টেম্বর গোয়াইনঘাট থানায় এ ব্যাপারে হত্যা মামলা দায়ের হয়।",20/9/2020,country-news
"বাস নিয়ন্ত্রণ হারিয়ে খাদে, আহত ৭","সিলেটের ওসমানীগরে হানিফ পরিবহনের যাত্রীবাহী একটি বাস নিয়ন্ত্রণ হারিয়ে খাদে পড়ে সাতজন আহত হয়েছেন।



রোববার সকাল পৌনে ৮ উপজেলার সিলেট-ঢাকা মহসড়কের খাশিকাপন এলাকায় দুর্ঘটনাটি ঘটে।আহতরা হলেন- হাফিন বাসের যাত্রী সিলেটের লালবাজারের সুমন আহমদ(২৬), ডেমরার রাজবাড়ী এলাকার বাসিন্দা হানিফ, বাসচালক হাবিবুর রহমান শিমুল (৩০), একই এলাকার বাসের সহকারী ফরগান হাওলাদার (৫০), রাজবাড়ী এলাকার ফিট মণ্ডল (২০), যশোর সদর এলকার মুমেনা আক্তার (৩০), নির্বাহী প্রকৌশলী শেখ তহিদুল ইসলাম (৩৯) ও ফরিদপুর সদর এলাকার তরিকুল ইসলাম নাসির (৪৫)। আহতদের মধ্যে বাসচালক শিমুলের অবস্থা আশঙ্কাজনক তার দুটি পা কেটে ফেলা হয়েছে বলে তাজপুর ফায়ার ব্রিগেড সূত্রে জানা গেছে।ওসমানীনগর থানার ওসি শ্যামল বণিক বলেন, সকাল পৌনে ৮টার দিকে ঢাকা থেকে ছেড়ে আসা সিলেটগামী যাত্রীবাহী হানিফ পরিবহনের (ঢাকা মেট্রো-ব-১৫-২৯৫৮) বাস উপজেলার সিলেট-ঢাকা মহাসড়কের খাশিকাপন নামক স্থানে নিয়ন্ত্রণ হারায়।এ সময় বাসটি একটি প্রাইভেটকারকে ধাক্কা দিয়ে রাস্তার পাশে খাদে ছিটকে পড়ে। এতে অপরদিকে ঢাকাগামী (ঢাকা মেট্রো-গ-৩২-১২৮৪) প্রাইভেটকারটিও রাস্তার পাশে ছিটকে পড়ে।দুর্ঘটনায় বাসের সাত যাত্রী গুরুতর আহত হন এবং প্রাইভেটকারের পেছনের দিকটা ভেঙে যায়। তবে প্রাভেটকারচালকের কিছু হয়নি।আহতদের উদ্ধার করে সিলেট ওসমানী মেডিকেল কলেজ হাসপাতালে পাঠানো হয়েছে।",20/9/2020,country-news
"সিলেটে বিয়ের প্রতিশ্রুতি দিয়ে ৬ মাস ধর্ষণ, গ্রেফতার ১","সিলেটে বিয়ের প্রতিশ্রুতি দিয়ে ৬ মাস ধরে ধর্ষণের অভিযোগে আবদুল্লাহ মিয়া (৩৫) নামের একজনকে গ্রেফতার করেছে গোয়ানইঘাট থানা পুলিশ। এক বিধবার মামলার প্রেক্ষিতে শুক্রবার তাকে গ্রেফতার করা হয়। গ্রেফতার আবদুল্লাহ উপজেলার পশ্চিম আলীরগাঁও ইউনিয়নের প্রকাশ গ্রামের মো. আবদুর রবের ছেলে। গোয়াইনঘাট থানার ওসি মো. আবদুল আহাদ বিষয়টি নিশ্চিত করেছেন।



অভিযোগ রয়েছে, বিধবার সঙ্গে পরকীয়ার সূত্র ধরে গত ৬ মাস ধরে শারীরিক সম্পর্ক স্থাপন করে আসছিলেন আবদুল্লাহ। এলাকায় বিষয়টি জানাজানি হলে সালিশ বৈঠকও বসে। সালিশে ওই নারীকে বিয়ে করতেও বলা হয় আবদুল্লাহকে। কিন্তু তাতে রাজি হননি আবদুল্লাহ। এরপর ওই বিধবা থানায় লিখিত অভিযোগ করলে আবদুল্লাহ মিয়াকে গ্রেফতার করে পুলিশ। আজ তাকে আদালতে পাঠানোর কথা।",20/9/2020,country-news
"স্বপ্নের দেশে গিয়ে মৃত্যু, ফয়ছলের কফিন ঘিরে স্বজনদের আহাজারি","জীবনের সফলতা পূর্ণ করার স্বপ্ন নিয়ে গ্রিসে থিতু হতে চেয়েছিলেন এনামুল এহসান জায়গীরদার ফয়সল (৩০)। যাত্রাপথে গ্রিসে বরফের পাহাড়ে প্রাণ প্রদীপ নিভে যাওয়া ভাগ্যহত সেই ফয়ছল ফিরলেন কফিন বন্দি হয়ে।



দীর্ঘ প্রতীক্ষার পর মারা যাওয়ার ২৪ দিন এবং লাশ উদ্ধারের ১৯ দিন পর ফয়ছলের লাশ দেশে আসে। রোববার বিকাল ৫টার দিকে একটি ফ্লাইটে লাশ শাহজালাল আন্তর্জাতিক বিমানবন্দরে এসে পৌঁছলে স্বজনরা লাশ গ্রহণ করেন। অ্যাম্বুলেন্সযোগে রাত দেড়টার দিকে বাড়িতে পৌঁছায় লাশের কফিন।এ সময় কফিন ঘিরে কান্নায় ভেঙে পড়েন ফয়ছলের মা-বাবাসহ স্বজনরা। তাদের আহাজারিতে সেখানে এক হৃদয়বিদারক দৃশ্যের অবতারণা হয়। সিলেটের বালাগঞ্জ উপজেলার বোয়ালজুড় ইউনিয়নের রাজাপুর গ্রামের মহুদ আহমদ জায়গীরদার ও খেলা বেগম চৌধুরী দম্পতির ছেলে ফয়ছল।তিন ভাই ও এক বোনের মধ্যে ফয়ছল দ্বিতীয়। সোমবার বেলা ২টায় বোয়ালজুড় বাজার ঈদগাহ মাঠে জানাজার নামাজে কয়েক সহস্রাধিক মানুষ অংশ নেন। পরে স্বজনদের চোখের জলে বুক ভাসিয়ে লাশ পারিবারিক করবস্থানে সমাহিত করা হয়।এর আগে শেষবারের মতো একনজর লাশ দেখতে আগে থেকেই ঈদগাহ মাঠে লোকজন জড়ো হতে থাকেন। ফয়ছলের লাশ দেশে আনার বিষয়ে মানবিক আবেদনে সাড়া দিয়ে সহযোগিতা করায় জানাজার পূর্বমুহূর্তে রাজাপুর গ্রামের শফিকুর রহমান শফিক ও ফয়ছলের পরিবারের সদস্যরা দূতাবাস কর্মকর্তাগণ ও স্থানীয় সাংবাদিকদের প্রতি কৃতজ্ঞতা জ্ঞাপন করেন।এ সময় বিদেশ যাত্রায় সবাইকে সতর্কতা অবলম্বন করার জন্য বোয়ালজুড় ইউনিয়ন পরিষদের চেয়ারম্যান আনহার মিয়া সবার প্রতি আহ্বান জানান।গ্রিসে নিযুক্ত বাংলাদেশের রাষ্ট্রদূত মো. জসিম উদ্দিন গণমাধ্যমকে জানিয়েছেন, বাংলাদেশ দূতাবাসের মানবিক আবেদনে সাড়া দিয়ে গ্রিস প্রশাসন অত্যাধুনিক প্রযুক্তির ব্যবহার করে। প্রযুক্তির সহযোগিতায় ফয়ছলের লাশ পড়ে থাকা স্থানে তোলা ছবির সূত্র ধরে গ্রিসের আলেকজান্ডার পলি সীমান্তে পাহাড়ি এলাকাটি চিহ্নিত করা হয়।১২ ফেব্রুয়ারি বরফের নিচ থেকে হেলিকপ্টার দিয়ে লাশ উদ্ধার করে আলেকজান্ডার পলি নামক হসপিটালে হস্তান্তর করা হয়।ফয়ছলের ছোট ভাই রাজিমুল এহসান জায়গীরদার রুজেল্ল বলেন, ৯ ফেব্রুয়ারি আমার ভাইয়ের সহযাত্রীরা মৃত্যুর সংবাদটি জানিয়ে মৃত দেহের ছবিগুলো পাঠান। কিন্তু ছবি দেখে কেউই ওই স্থানটি চিহ্নিত করতে না পারায় দূতাবাসের সহযোগিতা কামনা করা হয়।৪ ফেব্রুয়ারি দালালের মাধ্যমে তুর্কী থেকে যাত্রা করে ৭ ফেব্রুয়ারি গ্রিসের সীমানায় পৌঁছে গ্রিস সময় বেলা ২টার দিকে মৃত্যুর কোলে ঢলে পড়েন তিনি।৫-৬ বছর পূর্বে ভিসা নিয়ে ওমান যান তিনি। মাস ছয়েক পূর্বে তিনি ওমান থেকে ইরাক হয়ে তুর্কী যান। সর্বশেষ ৪ ফেব্রুয়ারি বাড়িতে ফোন করে তার জন্য দোয়া করার কথা বললেও দালালের মাধ্যমে গ্রিসে যাওয়ার বিষয়টি জানাননি।",20/9/2020,country-news
স্বপ্নের মাটি স্পর্শ করেই মারা যাওয়া সেই ফয়সলের লাশ গ্রিসের মর্গে,"তুর্কী থেকে গ্রিসে যাত্রাপথে বরফের পাহাড়ে মৃত্যুবরণকারী বালাগঞ্জের এনামুল এহসান জায়গীরদার ফয়সলের (৩০) লাশ শেষবারের মতো একনজর দেখার আকুতি জানিয়েছেন তার বৃদ্ধ বাবা-মা ও পরিবারের সদস্যসহ স্বজনরা। কবে লাশ দেশে আসবে? অপেক্ষার প্রহর গুনছেন তারা।



ফয়সল উপজেলার বোয়ালজুড় ইউনিয়নের রাজাপুর গ্রামের মহুদ আহমদ জায়গীরদার ও খেলা বেগম চৌধুরী দম্পতির দ্বিতীয় ছেলে।গ্রিসে নিযুক্ত বাংলাদেশের রাষ্ট্রদূত মো. জসিম উদ্দিন গণমাধ্যমকে জানিয়েছেন- বাংলাদেশ দূতাবাসের মানবিক আবেদনে সাড়া দিয়ে গ্রিস প্রশাসন অত্যাধুনিক প্রযুক্তির ব্যবহার করে প্রযুক্তির সহযোগিতায় ফয়সলের লাশ পড়ে থাকা স্থানে তোলা ছবির সূত্র ধরে গ্রিসের আলেকজান্ডার পলি সীমান্তে পাহাড়ি এলাকাটি চিহ্নিত করা হয়।মারা যাওয়ার ৬ দিন পর অনেক চেষ্টা করে ১২ ফেব্রুয়ারি বরফের নিচ থেকে হেলিকপ্টার দিয়ে লাশ উদ্ধার করে আলেকজান্ডার পলি নামক হসপিটালে হস্তান্তর করা হয়। লাশ দেশে পাঠানোর প্রক্রিয়া চলেছে বলেও জানিয়েছেন তিনি।ফয়সলের ছোট ভাই রাজিমুল এহসান জায়গীরদার রুজেল ফয়সলের সহযাত্রী এক যুবকের বরাত দিয়ে জানান, ৪ ফেব্রুয়ারি ফয়সলসহ কয়েকজন গ্রিসের উদ্দেশে যাত্রা করে গ্রিসের সীমানায় পৌঁছলে ৭ ফেব্রুয়ারি গ্রিসের সময় বেলা ২টার দিকে মৃত্যুর কোলে ঢলে পড়েন তিনি। সহযাত্রীরা মোবাইল ফোনে লাশের সঙ্গে ওই স্থানটির ছবি তুলেন। ৯ ফেব্রুয়ারি সহযাত্রীরা ফয়সলের বাড়িতে মৃত্যুর সংবাদটি জানিয়ে সেখানে তোলা ছবিগুলো পাঠান।ফয়সলের ছোট ভাই বলেন, বেশ কয়েক বছর পূর্বে ভিসা নিয়ে উমান যান তিনি। তার বড় ভাই আলীমুল হাসান সেখানে থাকেন। উমান থাকাবস্থায় কয়েকবার দেশে আসা-যাওয়া করেছেন। মাসছয়েক পূর্বে তিনি উমান থেকে ইরাক হয়ে তুর্কী যান। সেখানে তিনি ভালোই ছিলেন, নিয়মিত পরিবারের সঙ্গে যোগাযোগ করতেন। সর্বশেষ ৪ ফেব্রুয়ারি বাড়িতে ফোন করে তার জন্য দোয়া করার কথা বললেও গ্রিসে যাওয়ার বিষয়টি জানাননি।সহযাত্রীর মুখে রোমহর্ষক বর্ণনাফয়সলের সহযাত্রী ছিলেন তারই এলাকার এক যুবক তারা স্থানীয় সম্পর্কে মামা-ভাগনে। মোবাইল ফোনে গ্রিস যাত্রার লোমহর্ষক বর্ণনা দিয়ে ওই যুবক বলেন, তুর্কী থেকে গ্রিস যাত্রায় তাদের দলে ১৫-১৬ জন ছিলেন। গ্রিস সীমান্তে পৌঁছার পর তাদের জঙ্গলে রেখে কয়েকটি দলে ভাগ করা হয়। ফয়সল আর ওই যুবকের সঙ্গে দুই বাংলাদেশিসহ দু'জন পাকিস্তানি নাগরিক ছিলেন।৬ ফেব্রুয়ারি শেষ রাতে একটি গাড়িতে করে এই ছয়জনকে নিয়ে রওয়ানা দিলে ভোরে তারা আলেকজান্ডার পলি সীমান্তে বরফের পাহাড়ে পৌঁছান। রাস্তায় সীমান্ত রক্ষীদের চেক থাকায় তাদের সেখানে নামিয়ে দিয়ে গাড়ি চলে যায়। এর মধ্যে দীর্ঘ পথ পাড়ি দিতে ঘুম, গোছল না করে অভুক্ত অবস্থায় ফয়সল অসুস্থ হয়ে পড়েন। সঙ্গের লোকজনের সহযোগিতায় কোনোরকম তিনি ওই স্থান পর্যন্ত পৌঁছান।সারা দিন বরফের ওপরে থেকে প্রচণ্ড ঠাণ্ডায় ফয়সলের দেহ নিস্তেজ হয়ে পড়ে। সহযাত্রীরা গাছের ডালের উপরে শুইয়ে তাকে সুস্থ করার চেষ্টা করেন। কিন্তু সেখানেই শেষ নিঃশ্বাস ত্যাগ করেন তিনি। সন্ধ্যার দিকে গ্রিসের দালালের এক লোক সেখানে যান। ফয়সলের লাশ সেখানে রেখেই দালালের লোক তাদের নিয়ে গন্তব্যের উদ্দেশে হাঁটা শুরু করলে পথে আরও ভয়াবহ বিপদের সম্মুখীন হন তারা।মাফিয়ারা পিছন থেকে বৃষ্টির মতো গুলি ছুঁড়লে তাদের এগিয়ে নিতে আসা ওই দালাল সহযোগীর পায়ে গুলি লাগে। তখন প্রাণে রক্ষার্থে তারা কখনও জঙ্গলে আবার কখনও বরফের পাহাড়ে আশ্রয় নেন। ভোরের দিকে একটি ঘরের ভেতর নিয়ে তাদের বন্দি করে রাখা হয়। বন্দি থাকাবস্থায় দালাল তার চুক্তির টাকা আদায় করে নেয়। গ্রিস যাত্রার আগেই সেই টাকা জামানত রেখেছিলেন তারা।বন্দিখানায় তাদের মানসিক নির্যাতন করে ভয় দেখিয়ে তাদের সঙ্গে থাকা মোবাইল, ডলার, দামি কাপড়, হাতের আংটি ও গলার চেইন দালালের লোকজন ছিনিয়ে নেয়। যে মোবাইল দিয়ে ফয়সলের মৃত দেহের ছবি তোলা হয়েছিল প্যান্টের ভিতর লুকিয়ে সেটি রক্ষা করেন তারা।",20/9/2020,country-news
স্বপ্নের গ্রিসের মাটি স্পর্শ করেই থেমে গেল ফয়সলের দেহঘড়ি!,"প্রায় ২ ঘণ্টা পথ পাড়ি দিলে হয়তো কাঙ্ক্ষিত গন্তব্যে পৌঁছাতে পারতেন জায়গীরদার ফয়সল (৩০)। অনেক চেষ্টা আর ত্যাগ স্বীকার করে জীবনবাজি রেখে স্বপ্নের দেশ গ্রিসের মাটি স্পর্শ করেই নিয়তির সুতোয় টান পড়ে থেমে গেল দেহঘড়ি।



তুর্কির সীমানা পেরিয়ে গ্রিসের সীমানায় প্রবেশ করেই আকস্মিক মৃত্যুর কোলে ঢলে পড়লেন ওই যুবক।মৃত্যুর ছয় দিন পর অনেক চেষ্টা করে বুধবার গ্রিসের সীমানার কাছাকাছি পাহাড়ী এলাকায় বরফের তল থেকে তার মরদেহ উদ্ধার করা হয়েছে।বিষয়টি নিশ্চিত করেন গ্রিসে বাংলাদেশের হাইকমিশনার জসীম উদ্দিন।তিনি বলেন, মরদেহ দেশে পাঠানোর প্রক্রিয়া চলছে।জায়গীরদার ফয়সল সিলেটের বালাগঞ্জ উপজেলার বোয়ালজুড় ইউনিয়নের রাজাপুর গ্রামের মহুদ আহমদ জায়গীরদারের দ্বিতীয় ছেলে। তিন ভাই এক বোনের মধ্যে তিনি ছিলেন দ্বিতীয়।গত ৮ ফেব্রুয়ারি ফয়সলের সফরসঙ্গী ফয়সলের বাড়িতে মৃত্যুর সংবাদটি জানিয়ে মৃতদেহের ছবি পাঠান। ছবিতে দেখা যাচ্ছে– একটি গাছের নিচে বরফ ও গাছের ডালের ওপর মৃতদেহটি পড়ে রয়েছে। গাছের ডালে কালো রঙের একজোড়া হাত মোজা ঝুলানো রয়েছে।পারিবারিক সূত্রে জানা গেছে, ফয়সল এসএসসি পাস করে কলেজে ভর্তি হলেও তার লেখাপড়া আর এগোয়নি।স্থানীয় বোয়ালজুড় বাজারে ছোটখাটো একটা ব্যবসা পরিচালনা করতেন তিনি। বেশ কয়েক বছর আগে ভিসা নিয়ে ওমান যান। তার বড় ভাই আলীমুল হাসানও সেখানে থাকেন। ওমান থাকাবস্থায় কয়েকবার দেশে আসা-যাওয়া করেছেন।মাস ছয়েক আগে তিনি ওমান থেকে ইরাক হয়ে তুর্কি যান। সেখানে তিনি ভালোই ছিলেন, নিয়মিত পরিবারের সঙ্গে যোগাযোগ করতেন। সর্বশেষ ৪ ফেব্রুয়ারি বাড়িতে ফোন করে তার জন্য দোয়া করার কথা বললেও গ্রিসে যাওয়ার বিষয়টি জানাননি।গ্রিসে যাত্রা পথে ফয়সলের সঙ্গী স্থানীয় এক যুবকের বরাত দিয়ে ছোট ভাই রুজেল আহমদ জানান, দালালের প্ররোচণায় ফয়সলসহ কয়েকজন তুর্কি থেকে গ্রিসে যাওয়ার সিদ্ধান্ত নেন। দালাল তাদের সঙ্গে চুক্তি করে কয়েকবার চেষ্টা করেও গ্রিসে পৌঁছাতে পারেননি। সর্বশেষ ৪ ফেব্রুয়ারি ফয়সলসহ কয়েকজন গ্রিসের উদ্দেশ্যে যাত্রা করেন।জঙ্গল এলাকা পাড়ি দিয়ে তুর্কি থেকে গ্রিসের সীমানায় প্রবেশের পর ৭ ফেব্রুয়ারি ভোরের দিকে গাড়িতে প্রায় আধাঘণ্টা পথ পাড়ি দিয়ে একটি নির্জন স্থানে ফয়সলসহ তার সঙ্গে থাকা পাঁচজনকে নামিয়ে দেয়া হয়।সেখানে অপেক্ষমাণ অবস্থায় গ্রিসের সময় আনুমানিক বেলা ২টার দিকে ফয়সল আকস্মিকভাবে অজ্ঞান হয়ে যান। কিছুক্ষণ পর জ্ঞান ফিরলে কিছু খেতে চান, কিন্তু তাদের সঙ্গে কোনো খাবার বা পানিও ছিল না। এর পরই মৃত্যুর কোলে ঢলে পড়েন তিনি।সঙ্গীরা মুঠোফোনে ফয়সলের মৃতদেহের ছবি এবং ওই স্থানটির ছবি তুলেন। এ সময় দালালের লোকজন সেখানে গিয়ে ফয়সলের মরদেহ ফেলে রেখে তার সঙ্গীদের ভয় দেখিয়ে সেখান থেকে সরিয়ে নিয়ে যায়। এর পর থেকে গ্রিসের ওই দালালের সঙ্গে কেউই যোগাযোগ করতে পারছেন না।৮ ফেব্রুয়ারি ফয়সলের সফরসঙ্গী ওই যুবক ফয়সলের বাড়িতে মৃত্যুর সংবাদটি জানিয়ে মৃতদেহের ছবি পাঠান। ছবিতে দেখা যাচ্ছে- একটি গাছের নিচে বরফ ও গাছের ডালের ওপর মৃতদেহটি পড়ে রয়েছে। গাছের ডালে কালো রঙের একজোড়া হাত মোজা ঝুলানো রয়েছে।ধারণা করা হচ্ছে, ওই স্থানটি চিহ্নিত রাখতে সঙ্গীরা ফয়সলের হাত মোজা গাছের ডালে ঝুলিয়ে রেখে গেছেন।ফয়সালের বাড়িতে গিয়ে দেখা যায়, ফয়সলের পরিবারে শোকের মাতম চলছে। ছেলের শোকে তার অসুস্থ বাবা ও মা খেলা বেগম চৌধুরী বারবার মূর্ছা যাচ্ছেন। শেষবারের মতো তারা ছেলের মরদেহটি এক নজর দেখার আকুতি জানিয়েছেন।নির্বাক ভাইবোনসহ বাড়ির লোকজন হাউমাউ করে কেঁদে উঠেছেন। প্রতিবেশী ও স্বজনরা বাড়িতে জড়ো হয়েছেন, তাদের সান্ত্বনা দেয়ার ভাষা হারিয়ে ফেলেছেন।",20/9/2020,country-news
যুব বিশ্বকাপ চ্যাম্পিয়ন: সাকিবের গ্রামের বাড়িতে উল্লাস,"যুব বিশ্বকাপ চ্যাম্পিয়ন দলের অন্যতম সদস্য তানজিম হাসান সাকিবের গ্রামের বাড়ি সিলেটের বালাগঞ্জ উপজেলায় আনন্দের বন্যা বইছে।



সোমবার দিনব্যাপী উপজেলার বিভিন্ন স্থানে আনন্দ-উল্লাস করে মিষ্টি বিতরণ করা হয়েছে। উল্লসিত সমর্থকেরা সাকিবের বাড়িতে গিয়ে তার মা-বাবাকে মিষ্টিমুখ করান।এ সময় সমর্থকেরা সাকিব সাকিব বলে জয়ধ্বনি দিয়ে তারা বলেন, সাকিবের কৃতিত্বের জন্য বালাগঞ্জসহ আজ সারা দেশের মানুষ বিজয়ানন্দে ভাসছে। বিশ্বকাপ জিতে নিজ বাড়িতে ফেরার প্রত্যয় ব্যক্ত করেছিলেন তানজিম হাসান সাকিব। তার সে স্বপ্ন পূরণ হওয়ায় সাকিবের মা-বাবা মহান আল্লাহর কাছে শুকরিয়া আদায় করে সাকিবের জন্য সবার কাছে দোয়া কামনা করেছেন।সাকিবের বাবা গৌছ আলী স্বপ্ন দেখেনে বিশ্ব ক্রিকেটে সাবিক যেন বাংলাদেশের প্রতিনিধিত্ব করতে পারে। আর সাকিব অনেক দূর এগিয়ে যাক এমনটাই প্রত্যাশা করেছেন তার মা সেলিনা পারভীন।প্রতিভাবান এই ক্রিকেটার ফাইনাল ম্যাচে ২ উইকেট নিয়ে দলের জয়ে গুরুত্বপূর্ণ ভূমিকা পালন করেন। তার আগ্রাসী বোলিংয়ে ম্যাচের প্রথমেই ভারতকে চেপে ধরে বাংলাদেশ।প্রথম ৩ ওভারে একটি ওয়াইড ছাড়া কোনো রান দেননি এই যুবা ক্রিকেটার। ফলে ৩ উইকেটে ভারতকে হারিয়ে প্রথমবারের মতো বিশ্ব সেরার মুকুট পরল সাকিবের দল।বালাগঞ্জ ইউনিয়নের তিলকচাঁনপুর গ্রামের গৌছ আলী ও সেলিনা পারভীন দম্পতির ঘরে ২০০২ সালের ২০ অক্টোবর সাকিবের জন্ম। ৩ বোন ও ১ ভাইয়ের মধ্যে সাকিব তৃতীয়। পরিবারের একমাত্র ছেলে হিসেবে সাকিবের প্রতি ভালোবাসার অন্ত নেই।সাকিব উপজেলার আদিত্যপুর সরকারি প্রাথমিক বিদ্যালয় থেকে পিইসি পরীক্ষায় ট্যালেন্টপুল বৃত্তি নিয়ে বালাগঞ্জ সরকারি ডিএন মডেল উচ্চবিদ্যালয়ে ভর্তি হন। অষ্টম শ্রেণিতে অধ্যয়নরত অবস্থায় সাকিব জানতে পারেন অনূর্ধ্ব-১৩ জাতীয় দল গঠনের লক্ষ্যে মৌলভীবাজার জেলা স্টেডিয়ামে বাছাই চলছে।মাত্র একদিন সময় হাতে রেখে বাছাই পর্বে অংশ নিতে সাকিব ছুটে যান মৌলভীবাজার জেলা স্টেডিয়ামে। সেখানে সাকিবের বোলিং নৈপুণ্যতা দেখে নির্বাচকরা তাকে বেছে নেন।মৌলভীবাজার থেকে ছুটে চলা চট্টগ্রামের জহুর আহমেদ চৌধুরী স্টেডিয়ামে। ৩ মাসের বোলিং কোর্স সম্পন্ন করে তিনি বিকেএসপিতে ভর্তি হন। বিকেএসপিতে অনুশীলনে থাকা অবস্থায় সাকিব বাংলাদেশ জাতীয় অনূর্ধ্ব-১৭ ক্রিকেট দলের হয়ে ২০১৬ সালে ভারত এবং অনূর্ধ্ব-১৯ দলের হয়ে ২০১৯ সালে ইংল্যান্ড ও শ্রীলংকায় ত্রিদেশীয় সিরিজ খেলতে যান। এ ছাড়া সাকিব একাধিক ঘরোয়া ম্যাচেও ক্রিকেটাঙ্গন মাতিয়েছেন।সাকিবের বন্ধুরা বলেন, ক্রিকেটের প্রতি তার এতটাই আসক্তি ছিল ষষ্ঠ ও সপ্তম শ্রেণিতে পড়ার সময় কোথাও কোনো ম্যাচের খবর পেলে সে ক্লাস ফাঁকি দিয়ে খেলায় চলে যেত।সাকিবের চাচাতো ভাই বালাগঞ্জ সদর ইউনিয়নের চেয়ারম্যান মো. আবদুল মুনিম বলেন, তাকে নিয়ে আমাদের অনেক স্বপ্ন রয়েছে। আশা করি তার মাধ্যমে সে স্বপ্ন বাস্তবায়িত হবে।",20/9/2020,country-news
সিলেটে জেলেদের জালে ১২০ কেজি ওজনের বাঘাইড়,"সিলেটের লালবাজারে বিক্রির জন্য আনা হয় ১২০ কেজি ওজনের একটি বাঘাইড় মাছ। মাছটির দাম হাঁকা হয় সাড়ে ৩ লাখ টাকা।



বৃহস্পতিবার ভোরে বিয়ানীবাজারের চারখাই এলাকার একটি নদীতে এই বাঘাইড় মাছটি জেলেদের জালে ধরা পড়ে।দুপুরে সিলেট নগরীর লালবাজারে মাছটি নিয়ে আসেন বিক্রেতা আনোয়ার হোসেন। তিনি পুরো মাছটির দাম হাঁকেন সাড়ে ৩ লাখ টাকা।ব্যবসায়ী আনোয়ার হোসেন জানান, সকালে মাছটি জেলেদের জালে ধরা পড়ে। পরে তিনি মাছটি কিনে নিয়ে আসেন লালবাজারে। মাছটি বাজারে আনার পর থেকে অনেকে দেখার জন্য ভিড় করছেন।কৌতূহলবশত অনেকে মাছের দাম জেনে নিচ্ছেন। আবার উৎসুক অনেকে কেজি দরে কেনার আগ্রহ জানান।লালবাজার মৎস্য ব্যবসায়ী সমবায় সমিতির সাধারণ সম্পাদক গোলজার আহমদ বলেন, সিলেটের বিভিন্ন নদীতে প্রায়ই বড় আকারের বাঘাইড় মাছ ধরা পড়ে। সেগুলো বিক্রি করতে লালবাজারে নিয়ে আসা হয়। এর আগেও লালবাজারে বড় আকারের বাগাইড় মাছ বিক্রি হয়েছে।",20/9/2020,country-news
সিলেটে রিকশার চাকায় বাঁধা চালকের লাশ,"সিলেটের বিশ্বনাথে রিকশার চাকায় বাঁধা শফিক আলী (৩৪) নামে রিকশাচালকের লাশ উদ্ধার করেছে পুলিশ। শুক্রবার রাত সাড়ে ১০টার দিকে বিশ্বনাথ উপজেলা সদরের রাজনগর দাস পাড়া গ্রামের পাকা রাস্তা থেকে তার লাশ উদ্ধার করা হয়।



শফিক আলী মানিকগঞ্জ জেলার সিংগাইর উপজেলার পারিল নওয়াদা গ্রামের শাহাজাহান মিয়ার ছেলে। তিনি দীর্ঘদিন ধরে বিশ্বনাথ উপজেলার শাহজিরগাঁও গ্রামের হাজী মোস্থফা মিয়ার বাড়িতে সপরিবারে বসবাস করে আসছে। পুলিশ জানায়, লাশে গলায় লাগানো একটি রশি রিকশার চাকার সঙ্গে বাঁধা ছিল। সুরতহাল রিপোর্ট শেষে রাতেই লাশ ময়নাতদন্তের জন্য সিলেট ওসমানী হাসপাতালে প্রেরণ করা হয়। এছাড়াও ঘটনাস্থল থেকে তার রিকশাটি উদ্ধার করা হয়েছে।এ ঘটনায় শনিবার নিহতের ছোট ভাই রফিক আলী (২৮) বাদি হয়ে অজ্ঞাতনামা আসামি করে বিশ্বনাথ থানায় একটি হত্যা মামলা দায়ের করেছেন। তার মাথার ডান পাশে ভারী অস্ত্র দিয়ে রক্তাক্ত জখম আর গলায় রশি পেঁচিয়ে শ্বাসরোধে হত্যা করা হয়েছে বলে মামলার এজাহারে উল্লেখ রয়েছে। এ ব্যাপারে থানার ওসি শামীম মূসা বলেন, হত্যার রহস্য উদঘাটনের জন্য পুলিশি তৎপরতা অব্যাহত রয়েছে।
",20/9/2020,country-news
মকদ্দছ আলী সেজে লন্ডনে মকরম আলী!,"মকদ্দছ আলী ওরফে মখন মিয়া সেজে লন্ডনে চলে যান চাচাতো ভাই মকরম আলী গেদা মিয়া (৫০)।



মখন মিয়া সেজে লন্ডনে অবস্থানরত তার চাচাতো ভাই গেদা মিয়া সিলেটের বিশ্বনাথ উপজেলার অলংকারি ইউনিয়নের আলমনগর গ্রামের মৃত ইসকান্দর আলীর ছেলে। দীর্ঘ কয়েক বছর আগে সিকান্দার আলীর প্রচেষ্টায় তার অন্য সন্তানরা লন্ডনে গেলেও মকদ্দছ আলী ওরফে মখন মিয়ার পাসপোর্টের নামে লন্ডনে চলে যান মকরম আলী গেদা মিয়া। তিন সন্তান ও স্ত্রীকে অসহায় রেখে ২০১২ সালের ৫ নভেম্বর মারা যান মকদ্দছ আলী ওরফে মখন মিয়া। আর মকরম আলী গেদা মিয়া লন্ডনে গিয়ে প্রতিষ্ঠিত হয়েছেন। কিন্তু দেশের বাড়িতে তিন সন্তান নিয়ে অনেকটা কষ্টের মধ্যে দিনযাপন করতে হচ্ছেন মকদ্দছ আলী ওরফে মখন মিয়ার স্ত্রী কলছুমা বেগমকে (৪৫)।সম্প্রতি মকদ্দছ আলীর বিধবা স্ত্রী ও অসহায় সন্তানদের বাড়ি থেকে তাড়ানোর পায়তারায় লিপ্ত হয়েছেন লন্ডন প্রবাসী মকরম আলী গেদা মিয়া। বিভিন্ন সময় কলছুমা বেগমকে বাড়ি ছেড়ে চলে যেতে বলেন। আর না হলে লোকজন দিয়ে প্রাণনাশের হুমকিও দিচ্ছেন। এমন অভিযোগ এনে ২৭ আগস্ট ৬ জনকে আসামি করে কলছুমা বেগম বাদি হয়ে সিলেটের সিনিয়র জুডিশিয়াল ম্যাজিস্ট্রেট ৩নং আমলী আদালতে একটি মামলা দায়ের করেছেন। মামলায় প্রধান আসামি করা হয়েছে লন্ডন প্রবাসী মকরম আলী গেদা মিয়াকে। বাকি চারজন আসামি হচ্ছেন- মকরম আলীর স্ত্রী ছানোয়ারা বেগম (৪৫), ভাগনে শানুর আলী (৩০), জিয়াউর রহমান (৩২) আব্দুল কাইয়ুম (২০) ও জাহিদ খান (২৪)। বাদি এজাহারে আরও উল্লেখ করেন, আসামিরা গত ১৭ আগস্ট অস্ত্রশস্ত্রে সজ্জিত হয়ে বাড়িতে প্রবেশ করে বাড়ি ছেড়ে চলে যেতে বলে খুনের হুমকি দেয়। তাদের চিৎকারে স্থানীয়রা এলে আসামিরা হত্যার হুমকি দিয়ে চলে যায়।এ বিষয়ে মামলার প্রধান অভিযুক্ত মকরম আলী লন্ডনে থাকায় বক্তব্য নেয়া যায়নি। তবে তার ভাগনে শানুর মিয়া ও জিয়াউর রহমান সব অভিযোগ মিথ্যা দাবি করে বলেন, আমরা নয়, উল্টো মামা মকরম আলীর সম্পত্তি দখল করে রেখেছেন কলছুমা বেগম।
",20/9/2020,country-news
লাখ টাকার চেক পেলেন ইউরোপ ফেরত অভিবাসী,"সিলেটের বিশ্বনাথে লাখ টাকার চেক পেয়ে আনন্দে আত্মহারা হলেন ইউরোপ ফেরত ক্ষতিগ্রস্ত আবদুল খালিক (৭৬)। তিনি উপজেলার দৌলতপুর ইউনিয়নের চড়চন্ডি গ্রামের বাসিন্দা। তাকে অবৈধ অভিবাসী হিসেবে ২০১৯ সালের ২৯ মে যুক্তরাজ্য থেকে চাকরিচ্যুত করে দেশে পাঠানো হয়।



এতে আব্দুল খালিক দেশে ফিরে অনেকটা বিপাকে পড়েন। তার আবেদনের পরিপ্রেক্ষিতে ইউরোপীয় ইউনিয়নের অর্থায়নে, আইওএমের সহযোগিতায়, ইরিন প্রকল্পের মাধ্যমে ব্র্যাক মাইগ্রেশন প্রোগ্রামের ওই চেক প্রদান করা হয়। বৃহস্পতিবার ইউএনও বর্ণালী পাল ক্ষতিগ্রস্ত অভিবাসী আবদুল খালিকের হাতে ওই চেকটি তুলে দেন।এছাড়াও করোনাভাইরাস (কোভিড-১৯) মহামারীর এ সংকটময় সময়ে চাকরি হারিয়ে দেশে ফেরত আসা এবং কর্মস্থলে ফিরতে না পারা বিশ্বনাথ উপজেলার আরও ৩৪ জন অভিবাসীকে জরুরি সহায়তা হিসেবে বিকাশের মাধ্যমে ১ লাখ ৯১ হাজার টাকার অর্থ সহায়তা প্রদান করেছে ব্র্যাক মাইগ্রেশন প্রোগ্রাম।চেক বিতরণী সভায় উপস্থিত ছিলেন- উপজেলা প্রকৌশলী মো. আবু সাঈদ, ব্র্যাক মাইগ্রেশন প্রোগ্রামের ড্রিস্ট্রিক ম্যানেজার মো. আবদুল্লাহ আল কাহাফ, ড্রিস্ট্রিক কো-অর্ডিনেটর মো. রফিকুল ইসলাম, উপজেলা বিজনেস অ্যাডভাইজরি কমিটির ব্যবসায়ী প্রতিনিধি সোহেল আহমদ, বিশ্বনাথ ব্র্যাক ফিল্ড অর্গানাইজার আনহার আলী, ব্র্যাক এইচআরএলএস অফিসার উত্তম কুমার।",20/9/2020,country-news
"সিলেটের যুবককে ভারতে নিয়ে নির্যাতন, ১০ লাখ টাকায় মুক্তি","আয়ারল্যান্ডের ভিসা তুলে দেয়ার কথা বলে ভারতে নিয়ে সিলেটের বিশ্বনাথের এক যুবককে অমানবিক নির্যাতনের অভিযোগ পাওয়া গেছে। প্রায় দুই মাস সেখানে বন্দি থাকার পর দালালদের দাবিকৃত ১০ লাখ টাকা দিয়ে মুক্তি পেয়েছেন ওই যুবক।



নির্যাতিত যুবক বিশ্বনাথ উপজেলার টেংরা গ্রামের মৃত আব্দুল খালেকের ছেলে আব্দুল হক (৩০)। তিনি দেশে ফেরার পর এ ঘটনায় গত ১ এপ্রিল ৪ জনকে আসামি করে মানবপাচার প্রতিরোধ আইনে আদালতে একটি অভিযোগ দায়ের করেন। অভিযোগটি থানায় যাওয়ার পর কোর্টের নির্দেশে মামলা রেকর্ড করে পুলিশ। মামলায় অজ্ঞাতনামা আসামি রাখা হয়েছে আরও ২-৩ জন। এ মামলায় সোমবার রাতে মামলার তদন্তকারী কর্মকর্তা বিশ্বনাথ থানার এসআই দেবাশীষ শর্মা সিলেট জেলা সদরের এয়ারপোর্ট থানার আম্বরখানার পূর্ব পীর মহল্লার নিজ বাসা থেকে পিতা-পুত্রকে গ্রেফতার করেছেন। গ্রেফতারকৃতরা হলেন- মৃত রফিক উদ্দিনের পুত্র আব্দুস সালাম (৪৮) ও তার ছেলে নাঈমুর রহমান সাকিব (২৪)। মামলার বাকি আসামিরা হলেন- গ্রেফতারকৃত আব্দুস সালামের স্ত্রী আমিরুন বেগম (৩৮) ও দক্ষিণ সুরমা থানার মামরখপুর গ্রামের মৃত তেরা মিয়ার পুত্র সিরাজুল ইসলাম (৪৪)। মঙ্গলবার দুপুরে গ্রেফতারকৃতদের সিলেট কোর্টে প্রেরণ করা হয়েছে বলে ওসি শামীম মূসা জানান। এর পূর্বে ভিসা তুলতে ভারতে যাওয়ার কথা বলে দালালরা ২০১৯ সালের আগস্ট মাসে বাদী আব্দুল হককে আয়ারল্যান্ড পাঠানোর নামে দুই কিস্তিতে আরও আড়াই লাখ টাকা নিয়েছে বলে মামলার এজাহারে উল্লেখ রয়েছে।
",20/9/2020,country-news
"এমপি মোকাব্বিরের গাড়িতে হামলা, বক্তব্যের সঙ্গে এজাহারের মিল নেই","সিলেটের বিশ্বনাথে গাড়িতে হামলার ঘটনায় গণফোরাম নেতা ও সিলেট-২ আসনের এমপি মোকাব্বির খানের বক্তব্যের সঙ্গে এজাহারের কোনো মিল নেই। ওই দিন এমপি মোকাব্বির খানের গাড়িতে ইট নিক্ষেপ করে হামলা করা হয়। মাসিক আইনশৃঙ্খলা কমিটির সভায় তিনি নিজেই এসব কথা বলেন। কিন্তু এজাহারে ককটেল হামলার কথা উল্লেখ করা হয়েছে।



এদিকে হামলার ঘটনায় গ্রেফতারকৃত যুবলীগ নেতার দুই দিনের রিমান্ড মঞ্জুর করেছেন আদালত। মামলার তদন্তকারী কর্মকর্তা শনিবার আদালতে যুবলীগ নেতা দবির মিয়ার তিন দিনের রিমান্ডের জন্য আবেদন করেন। ওই আবেদনের পরিপ্রেক্ষিতে সোমবার শুনানি শেষে দুই দিনের রিমান্ড মঞ্জুর করেন আদালত।জিজ্ঞাসাবাদের জন্য তাকে থানায় নেয়া হবে বলে জানিয়েছেন ওসি তদন্ত রমা প্রসাদ চক্রবর্তী।গত ১০ আগস্ট উপজেলা মাসিক আইনশৃঙ্খলা কমিটির সভায় প্রবেশের সময় বিআরডিবি হলরুমের গেটের সামনে ওসিসহ পুলিশের উপস্থিতিতেই এমপি মোকাব্বির খানের গাড়িতে ইট নিক্ষেপ করে হামলা করা হয়। সেই ইটের টুকরো গাড়ির সাইটে না লেগে সামনের গ্লাসে লেগে একটু ফেটে যায়। সেটি একটি অনাকাঙ্ক্ষিত ঘটনা বলে আইনশৃঙ্খলা সভায় প্রধান অতিথির বক্তব্যে এমপি মোকাব্বির খান নিজেই এমন অভিযোগ করেন। তিনি ওই সভায় আওয়ামী লীগ নেতা শামীম আহমদ তার গাড়িতে ইট নিক্ষেপ করেছেন বলে জানান।এ ঘটনায় ১১ আগস্ট রাতে এমপির এপিএস অসিত রঞ্জন দেব বাদী হয়ে যুবলীগ ও শ্রমিক লীগ নেতাসহ ৫ জনের নাম উল্লেখ করে থানায় একটি মামলা দায়ের করেন। কিন্তু মামলার এজাহারে রহস্যজনকভাবে বলা হয় লাল স্কচটেপে মুড়ানো ককটেলসদৃশ কৌটা দিয়ে খুন করার উদ্দেশ্যে ঢিল মারা হয়।আইনশৃঙ্খলা কমিটির সভায় এমপির মুখের বক্তব্যের সঙ্গে মামলার এজাহারের মিল না থাকায় জনমনে নানা প্রশ্ন দেখা দিয়েছে। আর ওই মামলায় ১১ আগস্ট রাতে যুবলীগ নেতা দবির মিয়াকে গ্রেফতারের পর ১২ আগস্ট কোর্টে প্রেরণ করে পুলিশ। গত ১৫ আগস্ট পুলিশের চাওয়া তিন দিনের রিমান্ডের আবেদনের পরিপ্রেক্ষিতে ১৭ আগস্ট দবির মিয়ার দুই দিনের রিমান্ড মঞ্জুর করেন আদালত।",20/9/2020,country-news
এমপি মোকাব্বিরের গাড়িতে হামলায় যুবলীগ নেতা আটক,"সিলেট-২ আসনের এমপি ও গণফোরাম নেতা মোকাব্বির খানের গাড়িতে হামলার ঘটনায় যুবলীগ নেতা দবির মিয়াকে (৩০) আটক করেছে পুলিশ।



গ্রেফতার দবির মিয়া উপজেলার দৌলতপুর ইউনিয়ন যুবলীগের সভাপতি। তিনি উপজেলার মিয়াজানেরগাঁও গ্রামের মৃত সজিদ আলীর ছেলে।মঙ্গলাবর রাত ১০টার দিকে হাবড়াবাজার থেকে তাকে আটক করে থানায় নেয়া হয়েছে।বিশ্বনাথ থানার ওসি শামিম মুসা জানান, ১০ আগস্ট মাসিক আইনশৃঙ্খলা কমিটির সভায় প্রবেশের সময় এমপি মোকাব্বির খানের গাড়িতে হামলার ঘটনায় তাকে আটক করা হয়েছে।গত সোমবার দুপুরে উপজেলা মাসিক আইনশৃঙ্খলা রক্ষা কমিটির সভায় তিনি উপস্থিত হওয়ার সময় এ হামলার ঘটনা ঘটে বলে সভায় প্রধান অতিথির বক্তব্যে এমপি নিজেই অভিযোগ করেন।তিনি বলেন, আমি এমপি নির্বাচিত হওয়ার পর সংসদে না যাওয়ার জন্য অনেক হুমকি এসেছিল। জনগণের সেবা করার জন্য তারা আমাকে ভোটে নির্বাচিত করেছেন। তখনই তো জীবনের মায়া ছেড়ে সংসদে গিয়েছি। আমার ওপর সন্ত্রাসী হামলাকে ভয় পাই না।তিনি এ সন্ত্রাসী হামলাকে দুঃখজনক বলে সভায় উপস্থিত থানার ওসি শামীম মুসাকে ব্যবস্থা নেয়ার নির্দেশ দেন। এর পূর্বে সভায় বিশেষ অতিথির বক্তব্যে উপজেলা আওয়ামী লীগের সভাপতি পংকি খান এমপির গাড়িতে হামলার নিন্দা জানান।তিনি বলেন, পুলিশের উপস্থিতিতে এমপির গাড়িতে সন্ত্রাসী হামলায় প্রমাণ করে যে, বিশ্বনাথ উপজেলায় আইনশৃঙ্খলার চরম অবনতি হয়েছে।",20/9/2020,country-news
পুলিশের সামনেই এমপি মোকাব্বিরের গাড়িতে সন্ত্রাসী হামলা,"সিলেটের বিশ্বনাথে পুলিশের সামনেই গণফোরাম নেতা ও সিলেট-২ আসনের এমপি মোকাব্বির খানের গাড়িতে সন্ত্রাসী হামলার ঘটনা ঘটেছে। সোমবার দুপুরে উপজেলা মাসিক আইন শৃঙ্খলা কমিটির সভায় উপস্থিত হওয়ার আগ মুহূর্তে উপজেলা পরিষদের গেটে এ হামলার ঘটনা ঘটে।



সভায় প্রধান অতিথির বক্তব্যে এমপি নিজেই এ অভিযোগ করেছেন। তিনি বলেন, মাসিক আইন শৃঙ্খলা কমিটির সভায় আমি উপস্থিত হওয়ার সময় পুলিশের সামনেই আমার গাড়িতে এই হামলার ঘটনা ঘটেছে।তিনি বলেন, আমি এমপি নির্বাচিত হওয়ার পর সংসদে না যাওয়ার জন্য অনেক হুমকি এসেছিল। আমি জনগণের সেবা করার জন্য তারা আমাকে ভোটে নির্বাচিত করেছেন। তখনইতো আমার জীবনের মায়া ছেড়ে আমি সংসদে গিয়েছি। আর এখন আমার ওপরে সন্ত্রাসী হামলা হবে সেটা আমি কখনো ভয় করি না।এমপি মোকাব্বির খান তার ওপর এই সন্ত্রাসী হামলা দুঃখজনক বলে সভায় উপস্থিত থাকা থানার ওসি শামীম মুসাকে ব্যবস্থা নেয়ার জন্য নির্দেশ দেন।সভায় বিশেষ অতিথির বক্তব্যে উপজেলা আওয়ামী লীগের সভাপতি পংকি খান এমপির গাড়িতে হামলার নিন্দা জানিয়ে বলেন, আজকে পুলিশের উপস্থিতে এমপির গাড়িতে সন্ত্রাসী হামলায় প্রমাণ করে যে বিশ্বনাথ উপজেলায় আইন শৃংখলার চরম অবনতি হয়েছে। তিনি ক্ষুব্ধ হয়ে এমপির গাড়িতে হামলাকারীদের ২৪ ঘণ্টার ভেতরে গ্রেফতারের জন্য ওসির কাছে দাবি করেন।এদিকে এমপি মোকাব্বির খানের মাসিক আইন শৃঙ্খলা কমিটির সভায় উপস্থিত হওয়ার খবরে রোববার রাত থেকেই উত্তেজনা ছড়িয়ে পড়ে। এজন্য সোমবার সকালে আইন শৃঙ্খলা সভাস্থলের আশপাশে অতিরিক্ত পুলিশ মোতায়েন করা হয়। এর মধ্যেও এমপির গাড়িতে ওই হামলা চালানো হয়েছে। এনিয়ে আওয়ামী লীগের একটি অংশে চরম ক্ষোভ বিরাজ করেছে। সভা শেষে পুলিশ প্রটোকলে সভাস্থল ত্যাগ করেন এমপি।তবে সভায় ওসি তার বক্তব্যে বলেন, এমপির পক্ষ থেকে লিখিত অভিযোগ পেলে ব্যবস্থা গ্রহণ করবেন। কাউকেই ছাড় দেব না।উপজেলা নির্বাহী কর্মকর্তা বর্ণালী পালের সভাপতিত্বে আইন শৃঙ্খলা সভায় আরও বক্তব্য রাখেন, উপজেলা পরিষদের চেয়ারম্যান এসএম নুনু মিয়া, উপজেলা সহকারী কমিশনার ভূমি মো. কামরুজ্জামান, টিএইচও আবদুর রহমান মূসা, আওয়ামী লীগের ভারপ্রাপ্ত সাধারণ সম্পাদক ফারুক আহমদ, ভাইস চেয়ারম্যান হাবিবুর রহমান, ইউপি চেয়ারম্যান ছয়ফুল হক, আমির আলী, আলমগীর হোসেন, শিক্ষিকা নেহারুন নেছা, দেওকলস ইউপির ভারপ্রাপ্ত চেয়ারম্যান খয়রুল আমিন আজাদ, সাংবাদিক মোসাদ্দিক হোসেন সাজুল, প্রনঞ্জয় বৈদ্য অপু ও আশিক আলী।",20/9/2020,country-news
শেখ হাসিনা ও শেখ রেহানার দীর্ঘায়ু কামনায় সিলেটে দোয়া,"সিলেটের বিশ্বনাথ উপজেলার রামপাশা ইউনিয়নের ৪৬১ জন প্রতিবন্ধীকে ঈদ উপহার দেয়ায় প্রধানমন্ত্রী শেখ হাসিনা ও তার ছোট বোন শেখ রেহানার দীর্ঘায়ু কামনা করে মিলাদ, দোয়া ও শিরনি বিতরণ করা হয়েছে।



বুধবার বাদ মাগরিব রামপাশা ইউনিয়নের আমতৈল জামে মসজিদে এ অনুষ্ঠানের আয়োজন করা হয়। যুক্তরাজ্য আওয়ামী লীগের যুগ্ম সাধারণ সম্পাদক আনোয়ারুজ্জামান চৌধুরী ও লন্ডন মহানগর আওয়ামী লীগের মানবাধিকার সম্পাদক মো. সায়েক আহমদের পক্ষে দোয়া অনুষ্ঠানের আয়োজন করেন সিলেট জেলা যুবলীগ নেতা মো. জিল্লুর রহমান দারা। দোয়া ও মিলাদ মাহফিল পরিচালনা করেন মাওলানা মোস্তাক আহমদ। অনুষ্ঠান শেষে শিরনি বিতরণ করা হয়। এসময় উপস্থিত ছিলেন ২নং ওর্য়াড আওয়ামী লীগের সভাপতি মো. আলাউদ্দিনসহ আওয়ামী লীগ, যুবলীগ, ছাত্রলীগ, অঙ্গ ও সহযোগী সংগঠনের নেত্রীবৃন্দ।উল্লেখ্য জাতির পিতা বঙ্গবন্ধু শেখ মুজিবুর রহমানের জন্মশতবর্ষ বা মুজিববর্ষে সিলেটের বিশ্বনাথে প্রধানমন্ত্রী শেখ হাসিনার ঈদ উপহার পাবেন ৪৬১ জন প্রতিবন্ধী। ঈদুল আজহা উপলক্ষে শুধু প্রতিবন্ধী ও তাদের পরিবারের জন্য বরাদ্দ করা হয়েছে ১৬ লাখ ১৩ হাজার ৫০০ টাকা। বৃহস্পতিবার বেলা ১১টায় আনুষ্ঠানিকভাবে এ উপহার বিতরণ করবেন সিলেটের জেলা প্রশাসক এম কাজী এমদাদুল ইসলাম।",20/9/2020,country-news
"হারপিক খেয়ে নারীর আত্মহত্যা, স্কুল সভাপতির বিরুদ্ধে মামলা","সিলেটের বিশ্বনাথে হারপিক খেয়ে আত্মহত্যা করেন দৌলতপুর আদর্শ উচ্চবিদ্যালয় এন্ড কলেজের অফিস সহকারী আসমা বেগম শিমলা (৪১)। এতে আত্মহত্যার প্ররোচনায় স্কুল কমিটির সভাপতিকে প্রধান আসামি করে থানায় মামলা দায়ের করা হয়েছে।



বৃহস্পতিবার নিহতের স্বামী ফজলু মিয়া (৫৫) বাদী হয়ে তিনজনের নাম উল্লেখ করে মামলাটি দায়ের করেন। মামলায় আরও ৬-৭ জনকে অজ্ঞাতনামা আসামি করা হয়েছে।ওই মামলার আসামিরা হলেন- দৌলতপুর আদর্শ উচ্চবিদ্যালয় এন্ড কলেজের নবগঠিত ম্যানেজিং কমিটির সভাপতি আবদুর রউফ (৬৫), কমিটির সদস্য আনোয়ার মিয়া (৪৬) ও স্কুলের অধ্যক্ষ আবদুল হাসিম (৬০)।তাদের মধ্যে বুধবার বিকালে সভাপতি আবদুর রউফের বাড়ি থেকে আনোয়ার মিয়াকে গ্রেফতার করে পুলিশ। বৃহস্পতিবার ওই মামলায় গ্রেফতার দেখিয়ে তাকে কোর্টে প্রেরণ করা হয়।উল্লেখ্য, সোমবার বিকালে হারপিক খান উপজেলার দৌলতপুর ইউনিয়নের দৌলতপুর আদর্শ উচ্চবিদ্যালয় এন্ড কলেজের অফিস সহকারী আসমা বেগম শিমলা। মঙ্গলবার দিবাগত রাত ২টার দিকে চিকিৎসাধীন অবস্থায় ওসমানী হাসপাতালে তিনি মৃত্যুবরণ করেন। বুধবার বিকালে লাশের ময়নাতদন্ত শেষে পিতা ফিরোজ মিয়া শিকদারের বাড়ি একই ইউনিয়নের আটপাড়া গ্রামে দাফন সম্পন্ন করা হয়েছে।আসমা বেগম শিমলার স্বামী ফজলু মিয়া অভিযোগে জানান, প্রায় ১৯ বছর ধরে স্ত্রী আসমা বেগম শিমলা ওই স্কুলে অফিস সহকারীর দায়িত্ব পালন করে আসছে। প্রায় ১৫ থেকে ২০ দিন ধরে স্কুলের হিসাবের জন্য নবগঠিত কমিটির সভাপতি আবদুর রউফ, ভারপ্রাপ্ত অধ্যক্ষ হাসিম উদ্দিন ও সদস্য আনোয়ার হোসেন ওই অফিস সহকারীকে চাপ সৃষ্টি করে আসছেন। আর এই চাপ সহ্য করতে না পারায় তার স্ত্রী আত্মহত্যা করেছেন বলে তিনি দাবি করেন।এ ব্যাপারে জানতে চাইলে স্কুলের নবগঠিত কমিটির সভাপতি তার বিরুদ্ধে আনিত অভিযোগ মিথ্যা দাবি করে বলেন, স্কুলের হিসাবের জন্য একজন কর্মচারীকে চাপ সৃষ্টি করা যায় না। তবে পুরনো কমিটির কাছ থেকে নতুন কমিটির কাছে এখনও কোনো হিসাব দেয়া হয়নি। এ নিয়ে গত সোমবার (শিমলা) হারপিক খাওয়ার দিন স্কুলে একটি মিটিং করা হয়েছে বলে তিনি জানান।",20/9/2020,country-news
বিশ্বনাথে অধ্যক্ষের প্ররোচনায় অফিস সহকারীর আত্মহত্যা,"সিলেটের বিশ্বনাথে কমিটির সভাপতি, ভারপ্রাপ্ত অধ্যক্ষ ও এক সদস্যের প্ররোচনায় স্কুলের অফিস সহকারী আত্মহত্যা করেছেন বলে অভিযোগ পাওয়া গেছে। তিনি উপজেলার দৌলতপুর ইউনিয়নের দৌলতপুর আদর্শ উচ্চ বিদ্যালয় এন্ড কলেজের অফিস সহকারী আসমা বেগম শিমলা (৪১)।



সোমবার বিকালে তিনি হাবড়াবাজারস্থ স্কুলের পাশে ভাড়াটিয়া বাসায় হারপিক খান। ওইদিন তাকে সিলেট ওসমানী হাসপাতালে নিয়ে ভর্তি করা হয়। মঙ্গলবার দিবাগত রাত ২টার দিকে চিকিৎসাধীন অবস্থায় ওসমানী হাসপাতালে তিনি মৃত্যুবরণ করেন।বুধবার বিকালে লাশের ময়নাতদন্ত শেষে পিতা ফিরোজ মিয়া শিকদারের বাড়ি একই ইউনিয়নের আটপাড়া গ্রামে দাফন সম্পন্ন করা হয়েছে।এ ঘটনায় বুধবার বিকালে স্কুলের ম্যানেজিং কমিটির সদস্য আনোয়ার মিয়াকে (৪৬) জিজ্ঞাসাবাদের জন্য আটক করে থানায় নিয়েছে পুলিশ। তবে অধ্যক্ষকে এলাকায় খুঁজে পাওয়া যায়নি। তার মোবাইল ফোনটিও বন্ধ পাওয়া যায়।আসমা বেগম শিমলার স্বামী ফজলু মিয়া অভিযোগে জানান, প্রায় ১৯ বছর ধরে স্ত্রী আসমা বেগম শিমলা ওই স্কুলে অফিস সহকারীর দায়িত্ব পালন করে আসছেন। প্রায় ১৫ থেকে ২০ দিন ধরে স্কুলের হিসাবের জন্য নবগঠিত কমিটির সভাপতি আবদুর রউফ, ভারপ্রাপ্ত অধ্যক্ষ হাসিম উদ্দিন ও সদস্য আনোয়ার হোসেন ওই অফিস সহকারীকে চাপ সৃষ্টি করে আসছেন। আর এই চাপ সহ্য করতে না পারায় তার স্ত্রী আত্মহত্যা করেছেন বলে তিনি দাবি করেন।এ ব্যাপারে জানতে চাইলে স্কুলের নবগঠিত কমিটির সভাপতি তার বিরুদ্ধে আনিত অভিযোগ মিথ্যা দাবি করে বলেন, স্কুলের হিসাবের জন্য একজন কর্মচারীকে চাপ সৃষ্টি করা যায় না। তবে পুরনো কমিটির কাছ থেকে নতুন কমিটির কাছে এখনও কোনো হিসাব দেয়া হয়নি। এ নিয়ে গত সোমবার (শিমলা) হারপিক খাওয়ার ঘটনার দিন স্কুলে একটি মিটিং করা হয়েছে বলে তিনি জানান।এ ঘটনায় নিহত আসমা বেগম শিমলার পরিবারের পক্ষ থেকে লিখিত অভিযোগ দেয়া হবে বলে ওসি শামীম মূসা জানান।",20/9/2020,country-news
প্রাণভিক্ষা চেয়েও শেষ রক্ষা হয়নি ওয়ারিছ আলীর,"সিলেটের বিশ্বনাথে হামলার সময় তরুণী মেয়ের সামনে প্রাণভিক্ষা চেয়েও প্রতিপক্ষের কাছ থেকে শেষ রক্ষা পাননি এলাকার বিশিষ্ট মুরব্বি ওয়ারিছ আলী (৬০)।



তিনি উপজেলার অলংকারি ইউনিয়নের মনুকুপা গ্রামের বাসিন্দা। নিজের চোখের সামনে পিতাকে পিটিয়ে হত্যার এক হৃদয়বিদারক ঘটনার বর্ণনা দেন তার মেয়ে সীমা বেগম (২০)।তিনি পিতা হত্যা মামলার সাক্ষীও বলে জানান। কিন্তু এই মামলার সাক্ষী হওয়ার অপরাধে আসামি পক্ষ থেকে প্রাণনাশ আর ইজ্জত লুটের হুমকিতে বাড়ি ছাড়া রয়েছেন।বুধবার বিকালে তার বাড়িতে গেলে সীমা বেগম অভিযোগ করে বলেন, গত ২৩ জুন ঘটনার দিন বড় বোন মমতা বেগম (৩০)-এর স্বামীর বাড়িতে যাওয়ার জন্য তিনি নিজ বাড়ি থেকে বের হন। তখন তাদের সঙ্গে ছিলেন চাচাতো ভাই রাসেল মিয়া (১৮)। হঠাৎ করে তারা রাস্তায় দেখতে পান তার পিতা ওয়ারিছ আলীকে লোহার রড আর পাইপ দিয়ে পেটাচ্ছে প্রতিপক্ষ সামছু মিয়া, স্থানীয় মেম্বার ফজলু মিয়াসহ ৭-৮ জন লোক। এ সময় তারা পিতাকে বাঁচানোর জন্য এগিয়ে যান। অনেক ধরাধরি করেও প্রতিপক্ষকে আটকাতে পারেননি। অবশেষে প্রতিপক্ষের মার খেয়ে মেয়েদের সামনে প্রাণভিক্ষা চান ওয়ারিছ আলী। কিন্তু খুনিরা তার কথা না মেনেই মারপিট করতে থাকে। পরে তাকে আহত অবস্থায় সিলেট ওসমানী মেডিকেল কলেজ হাসপাতালে নিয়ে গেলে কর্তব্যরত চিকিৎসক তাকে মৃত্যু বলে ঘোষণা দেন। পরদিন স্বামী হত্যায় বাদী হয়ে থানায় মামলা দায়ের করেন ওয়ারিছ আলীর স্ত্রী নুরুন নেছা (৫০)। আর ওই মামলায় গ্রামের লোকজন ছাড়াও সাক্ষী হন মেয়ে সীমা বেগম ও ভাতিজা রাসেল মিয়া। পিতা হত্যা মামলার সাক্ষী হওয়ায় আসামি পক্ষের লোক সাদ মিয়া, সমছু মিয়া, ফারুক মিয়া ও লয়লুছ মিয়াসহ কয়েকজন তাদের ঘরে ইটপাটকেল নিক্ষেপসহ প্রাণনাশ ও মেয়ের ইজ্জত লুটের হুমকি দিয়ে আসছে। ফলে মেয়ে সীমা বেগম প্রাণের ভয়ে অন্যত্র গিয়ে রাত যাপন করেন। ওই মেয়ে পিতা হত্যার বিচার ও প্রশাসনের কাছে পরিবারের নিরাপত্তা চেয়ে সরকারের সুদৃষ্টি কামনা করেন। নিহত ওয়ারিছ আলী একই গ্রামের নুরুল ইসলাম (৪৫) পক্ষের লোক। দীর্ঘদিন ধরে নুরুল ইসলাম আর সমছু মিয়ার মধ্যে বিরোধ চলে আসছে। এ নিয়ে ওয়ারিছ আলীর ওপর ওই হামলার ঘটনা ঘটে। এ হামলার পর উভয় পক্ষ বড় ধরনের সংঘর্ষে লিপ্ত হয়ে পড়ে। এতে প্রতিপক্ষ সমছু মিয়া পক্ষের মখলিছুর রহমান (৬৫) নামের আরেকজন নিহত হন। এ ঘটনায়ও মখলিছ মিয়ার পুত্র আকরাম হোসেন (২৮) বাদী হয়ে সামছু মিয়ার পক্ষের লোকজনকে আসামি করে থানায় অপর আরেকটি মামলা দায়ের করেছেন।তাই গ্রামের অধিকাংশ পুরুষই রয়েছেন পলাতক। কিন্তু মাঝে মধ্যে সমছু মিয়ার পক্ষের লোকজন বাড়িতে গিয়ে ওয়ারিছ আলীর মেয়েসহ পরিবারের লোকজনকে হুমকি দিয়ে চলে যান বলে এ অভিযোগ করেন।এ ব্যাপারে মামলার তদন্তকারী কর্মকর্তা ওসি তদন্ত রমা প্রসাদ চক্রবর্তী বলেন, এমন কোনো অভিযোগ পাইনি। অভিযোগ পাওয়া গেলে ব্যবস্থা গ্রহণ করা হবে।",20/9/2020,country-news
বিশ্বনাথের চেয়ারম্যানের বিরুদ্ধে নিয়োগ বাণিজ্যের অভিযোগ,"সিলেটের বিশ্বনাথে চেয়ারম্যান আমির আলীর বিরুদ্ধে তথ্য সেবা কেন্দ্রে নিয়োগ বাণিজ্য ও টাকা আত্মসাতের অভিযোগ পাওয়া গেছে। তিনি উপজেলার দৌলতপুর ইউনিয়ন পরিষদের চেয়ারম্যান ও উপজেলা আ’লীগের যুগ্ম-সাধারণ সম্পাদক।



বুধবার গ্রামবাসীর পক্ষে সিলেটের জেলা প্রশাসকের কাছে লিখিত অভিযোগ করেছেন একই ইউনিয়নের মিয়াজানেরগাঁও গ্রামের মৃত আবারক আলীর পুত্র আবদুল খালিক (৩০)। একই সঙ্গে তিনি উপজেলা চেয়ারম্যান ও উপজেলা নির্বাহী কর্মকর্তা বরাবর অনুলিপিও দিয়েছেন।আবদুল খালিক তার অভিযোগে বলেন, আমির আলী চেয়ারম্যান অবৈধভাবে টাকার বিনিময়ে ইউনিয়ন সেবা প্রদানকারী কর্মকর্তা হিসেবে নিয়োগ দিয়েছেন তারই পরিষদের মেম্বার শাহিন আহমদকে। ওই মেম্বার তথ্য সেবা প্রদানকারী কর্মকর্তা হিসেবে যেমন বেতন গ্রহণের পাশাপাশি তিনি মেম্বার হিসেবেও সরকারি তহবিল থেকে ভাতা গ্রহণ করে আসছেন। তাই মিয়াজানেরগাঁও গ্রামের লোকজন তথ্য সেবা গ্রহণ করতে গেলে তাদের কাছে প্রচুর পরিমাণে টাকা দাবি করা হয়। তারা টাকা না দেয়ায় সরকারের দেয়া তথ্য সেবা গ্রহণ থেকে বঞ্চিত থাকতে হচ্ছেন।বিষয়টি চেয়ারম্যান আমির আলীর কাছে গিয়ে অবহিত করা হলে তিনি তাদেরকে অকথ্য ভাষায় গালি-গালাজ করে ভয়-ভীতি দেখান। এ ছাড়াও ওই মেম্বারকে তথ্য সেবা প্রদানকারী কর্মকর্তা নিয়োগের পর থেকে মেম্বার দ্বারা চেয়ারম্যান অবৈধভাবে টাকা আত্মসাৎ করে আসছেন বলে অভিযোগে উল্লেখ করেন আবদুল খালিক।এ ব্যাপারে জানতে চাইলে চেয়ারম্যান আমির আলী বলেন, শাহিন আহমদ মেম্বার হওয়ার পূর্বে তথ্য সেবা কেন্দ্রের উদ্যোক্তা হিসেবে কাজ করেছেন। তিনি মেম্বার নির্বাচিত হওয়ার পর লিখিত দিয়ে ওই পদ থেকে অব্যাহতি নিয়েছেন। প্রকৃতপক্ষে আমার মানসম্মান ক্ষুণ্ণ করার জন্য ওই অভিযোগটি দেয়া হয়েছে।",20/9/2020,country-news
বিশ্বনাথে জমি নিয়ে দুপক্ষের সংঘর্ষে নিহত ২,"সিলেটের বিশ্বনাথ উপজেলায় জমিসংক্রান্ত বিরোধের জের ধরে দুপক্ষের সংঘর্ষে দুজন নিহত হয়েছেন। এ সময় উভয়পক্ষে আহত হয়েছেন অন্তত ২০ জন।



মঙ্গলবার সন্ধ্যায় উপজেলার অলঙ্কারি ইউনিয়নের মনুকুপা গ্রামে এ ঘটনা ঘটে।নিহতরা হলেন- স্থানীয় মসজিদের মোতাওয়াল্লি হাজী মখলিছ মিয়া (৫৮) ও ওয়ারিছ আলী (৬০)।জানা যায়, উপজেলার অলঙ্কারি ইউনিয়নের মনুকুপা গ্রামে আবদুল হামিদ (৬০) ও নূরুল ইসলাম (৪৫) লোকজনের মধ্যে এ সংঘর্ষের ঘটনা ঘটে। সংঘর্ষে গুরুতর আহত হন মখলিছ ও ওয়ারিছ। তাদের উদ্ধার করে সিলেট ওসমানী হাসপাতালে নিলে কর্তব্যরত চিকিৎসক দুজনকে মৃত্যু বলে ঘোষণা করেন।বিশ্বনাথ থানার এসআই দেবাশীষ শর্মা জানান, খবর পেয়ে রাতে ঘটনাস্থলে একদল পুলিশ গিয়ে বিষয়টি তদন্ত করেছে।",20/9/2020,country-news
এমপি মোকাব্বির খান করোনা উপসর্গ নিয়ে সিএমএইচে ভর্তি,"সিলেট- ২ (বিশ্বনাথ-ওসমানীনগর) আসনের এমপি ও জনপ্রশাসন মন্ত্রণালয় সম্পর্কিত স্থায়ী কমিটির সদস্য গণফোরাম নেতা মোকাব্বির খান ঢাকার সম্মিলিত সামরিক হাসপাতালে (সিএমএইচ) ভর্তি হয়েছেন।



সোমবার বিকাল ৩টার দিকে শ্বাসকষ্ট শুরু হলে তাকে সঙ্গে সঙ্গে ওই হাসপাতালে নিয়ে ভর্তি করা হয়। তিনি সুস্থতার জন্য সবার কাছে দোয়া কামনা করেছেন।তার অসুস্থতার কথা নিশ্চিত করে এমপির একান্ত সহকারী কয়েছ মিয়া বলেন- প্রায় এক সপ্তাহ পূর্বে জাতীয় সংসদ অধিবেশনে যোগদান করতে তিনি ঢাকায় যান। সংসদ অধিবেশন চলমান থাকায় তিনি ঢাকাতেই অবস্থান করছিলেন। সোমবার তার শ্বাসকষ্ট শুরু হলে সহযোগীরা তাকে সিএমএইচ হাসপাতালে নিয়ে ভর্তি করেছেন। তার শরীরে করোনাভাইরাস আছে কিনা জানার জন্য হাসপাতালের ডাক্তাররা নমুনাও সংগ্রহ করেছেন বলে তিনি জানান।",20/9/2020,country-news
বিয়ের দিনে বর সেজে খাবার নিয়ে গরীবের দুয়ারে যুবক,"সিলেটের বিশ্বনাথে করোনাভাইরাস মোকাবেলায় সারা দেশে যখন জনসমাগম নিষিদ্ধ করা হয়েছে। বিয়েসহ অন্যান্য সামাজিক অনুষ্ঠানের ক্ষেত্রেও রয়েছে বেশকিছু প্রশাসনিক নিষেধাজ্ঞা।



কিন্তু সব নিয়মবিধি মেনেই এক ব্যতিক্রমী আয়োজনের মধ্য দিয়ে বিয়ের পর্ব শেষ করলেন বিশ্বনাথ নতুন বাজার বণিক কল্যাণ সমিতির কমিশনার ও সংগঠক এমদাদ হোসেন নাঈম। তিনি বুধবার আত্মীয়-স্বজন ও বন্ধু-বান্ধব ছাড়াই শুধু তার ও কনের পরিবারের সদস্যদের নিয়েই বিয়ের আনুষ্ঠানিকতা শেষ করেন।তবে বিয়ে উপলক্ষে আনুষ্ঠানিকতায় খাবারের কমতিও ছিল না তার। ৫০০ বরযাত্রীর জন্য খাবারের আয়োজনও করা হয়। এই খাবারের বণ্টনেও ব্যতিক্রমী উদ্যোগ নেন এই সংগঠক।বরযাত্রীর পরিবর্তে তিনি পাগড়ী আর শেরওয়ানি পরে নিজেই বিশ্বনাথ উপজেলা সদরের নতুন বাজারের টিএনটি রোড়ের কলোনির প্রায় ৫০০ নিম্নবিত্ত পরিবারের সদস্যদের বাসায় বাসায় গিয়ে ওই খাবার পৌঁছে দেন তিনি। এ সময় তার সঙ্গে ছিলেন ছোট ভাই ফাহিম আহমদ।এ ব্যাপারে এমদাদ হোসেন নাঈম জানান, বিয়ে তো জীবনে একবারই। বিয়েতে অনেক কিছু করার কথা ছিল। বন্ধু-বান্ধব আত্মীয়-স্বজনদেরকে নিয়ে আনন্দ করব। কিন্তু করোনার এই সংকটময় সময়ে কিছুই করা যায়নি। কাউকে দাওয়াত না দিয়ে একাই বিয়ের আনুষ্ঠানিকতা শেষ করতে হল। তাই অন্যভাবে বিয়ের কাজটি সম্পন্ন করতে হল।",20/9/2020,country-news
সিলেটে ফেসবুক আইডি নিয়ে দ্বন্দ্বে লজিংমাস্টার খুন,"বিশ্বনাথে ফেইক ফেসবুক আইডি নিয়ে দ্বন্দ্বের জের ধরে লজিংমাস্টার নুরুল আমিনকে (২৪) খুন করা হয়েছে।



শুক্রবার কোর্টে স্বীকারোক্তিমূলক জবানবন্দি দিয়েছে ঘাতক পুরান সিরাজপুর গ্রামের সেলিম মিয়ার ছেলে আশফাক আহমদ (১৪)। যুগান্তরকে এমন তথ্য দেন বিশ্বনাথ থানার ওসি শামীম মুসা। ওসি জানান, নিহত নুরুল আমিন প্রায় ৫-৬ বছর ধরে আসামি আশফাক আহমদের বাড়িতে লজিং থেকে বিশ্বনাথ আলিয়া মাদ্রাসায় আলিম দ্বিতীয় বর্ষে পড়তেন। নুরুল আমিন আসামি আশফাক আহমদের নামে বিভিন্ন সময়ে ফেইক আইডি খুলে প্রতারণা করত। সেই আইডি মুছে ফেলতে নুরুল আমিনকে বিভিন্ন সময়ে প্রায় ১৫ থেকে ২০ হাজার টাকা দিয়েছে আসামি আশফাক আহমদ। এ নিয়ে একাধিকবার সালিশও হয়েছে। তাতে কোনো লাভ হয়নি। তাই ক্ষিপ্ত হয়ে বুধবার রাতে তাকে খুন করতে বাধ্য হয়। কোর্টে এমন স্বীকারোক্তিমূলক জবানবন্দি দিয়েছে আশফাক আহমদ। এ ঘটনার পর ওই দিন রাতেই আসামির বাড়ি থেকে তার লাশ উদ্ধার করে পুলিশ। সেই সঙ্গে আসামি আশফাক আহমদকে আটক করা হয়। এ ঘটনায় বৃহস্পতিবার রাতে আশফাক আহমদকে আসামি করে মামলা হয়েছে। বাদী হয়েছেন নিহতের ভাই জগন্নাথপুর উপজেলার শ্রীরামসি গ্রামের মৃত সাজ্জাদ আলীর ছেলে নজরুল আমিন এলাইছ।",20/9/2020,country-news
বিশ্বনাথে করোনা উপসর্গে শিশুর মৃত্যু,"সিলেটের বিশ্বনাথে করোনাভাইরাসের উপসর্গে ১১ বছরের এক শিশুর মৃত্যু হয়েছে।



বুধবার রাতে সিলেট ওসমানী হাসপাতালে শিশুটি মারা যায়। বৃহস্পতিবার দুপুর ১টায় প্রশাসনের তত্ত্বাবধানে জানাজার নামাজ শেষে মামার বাড়ি ধীতপুর গ্রামেই তার লাশ দাফন করা হয়।শিশুটি সুনামগঞ্জের দোয়ারা বাজার উপজেলার জলশি গ্রামের বাসিন্দা। দীর্ঘদিন ধরে সে ওসমানীনগর উপজেলার বড় ধিরারাই গ্রামে খালার বাড়িতে বসবাস করে আতাপুর মাদ্রাসায় লেখাপড়া করে আসছিল। হঠাৎ করে অসুস্থ হয়ে পড়লে তাকে তার মামার বাড়ি বিশ্বনাথ উপজেলার সদর ইউনিয়নের ধীতপুর গ্রামে নেয়া হয়।বুধবার রাতে তার অবস্থার অবনতি দেখা দিলে সিলেট ওসমানী হাসপাতালে নিয়ে গেলে সেখানেই সে মারা যায়।মৃত্যুর পর করোনাভাইরাস সন্দেহে তার ও তার খালুর নমুনা সংগ্রহ করেছে প্রশাসন। পাশাপাশি মামার বাড়িসহ আশপাশের ৪টি বাড়িকে সাময়িকভাবে লকডাউন করা হয়েছে।সংগ্রহকৃত নমুনার রিপোর্ট নেগেটিভ হলে ওই লকডাউন প্রত্যাহার করা হবে বলে ভারপ্রাপ্ত ইউএনও ও সহকারী কমিশনার (ভূমি) মোহাম্মদ কামরুজ্জামান জানান।তিনি যুগান্তরকে বলেন, ওই শিশুটি দীর্ঘদিন ধরে কিডনি রোগ ও জ্বরে ভুগছিল। মৃত্যুর পর করোনাভাইরাস সন্দেহে তার এবং তার খালুর নমুনা সংগ্রহ করা হয়েছে।এ ব্যাপারে জানতে চাইলে স্থানীয় বিশ্বনাথ সদর ইউনিয়ন পরিষদের চেয়ারম্যান ছয়ফুল হক জানান, তার মৃত্যুর যে লক্ষণ রয়েছে এতে সন্দেহ হচ্ছে তার শরীরে করোনাভাইরাস রয়েছে। তাই পরীক্ষার জন্য তার এবং তার খালুর নমুনা সংগ্রহ করা হয়েছে বলে তিনি জানান।",20/9/2020,country-news
বিশ্বনাথে ঘরে মিলল লজিং মাস্টারের ছুরিকাহত লাশ,"সিলেটের বিশ্বনাথে নুরুল আমিন (২৪) নামে এক মাদ্রসাছাত্র ও লজিং মাস্টারকে ছুরিকাঘাত করে খুন করা হয়েছে।



বুধবার দিবাগত রাত আড়াইটার দিকে সেলিম মিয়ার বাড়ির ঘর থেকে রক্তাক্ত অবস্থায় ওই লজিং মাস্টারের লাশ উদ্ধার করেছে পুলিশ। এ ঘটনায় সেলিম মিয়া ও তার পুত্র আশফাক আহমদকে (১৪) জিজ্ঞাসাবাদের জন্য আটক করে থানায় নেয়া হয়েছে।নুরুল আমিন জগন্নাথপুর উপজেলার শ্রীরামসি গ্রামের মৃত সাজ্জাদ আলীর পুত্র। দীর্ঘদিন ধরে সদর ইউনিয়নের পুরান সিরাজপুর গ্রামের মৃত মনোহর আলীর পুত্র সেলিম মিয়ার (৪৮)বাড়িতে লজিংয়ে থেকে বিশ্বনাথ আলিয়া মাদ্রাসা আলিম দ্বিতীয় বর্ষে লেখাপড়া করতো।বিশ্বনাথ থানার ওসি শামীম মূসা বলেন, তার শরীরে ৫ থেকে ৬টি ছুরিকাঘাত রয়েছে। লাশ উদ্ধার করে ময়নাতদন্তের জন্য সিলেট ওসমানী হাসপাতালে প্রেরণ করা হয়েছে। এ ঘটনায় তদন্ত সাপেক্ষে আইনানুগ ব্যবস্থা গ্রহণ করা হবে বলে তিনি জানান।",20/9/2020,country-news
কোম্পানীগঞ্জের সেই ওসিসহ চার পুলিশ সদস্য প্রত্যাহার,"টাকার বিনিময়ে অবৈধভাবে পাথর উত্তোলন ও ভারতীয় গরু দেশে প্রবেশ করানোর দায়ে সিলেটের কোম্পানীগঞ্জ থানার ওসি সজল কুমার কানুসহ ৪ জনকে প্রত্যাহার করা হয়েছে।



প্রত্যাহার হওয়া অন্যরা হল- কোম্পানীগঞ্জ থানার এসআই রাজীব চৌধুরী, এএসআই মাহফুজ ও সিরাজুল ইসলাম।রোববার সিলেটের পুলিশ সুপার ফরিদ উদ্দিন ওসি সজল কুমার কানুকে প্রত্যাহার করেন। এর আগে অপর এক আদেশে এসআই রাজীব, এএসআই মাহফুজ ও সিরাজুল ইসলামকে প্রত্যাহার করেন। ওসিসহ ৪ জনকেই জেলা পুলিশ লাইনে সংযুক্ত করা হয়েছে।সিলেটের অতিরিক্ত পুলিশ সুপার (মিডিয়া) মো. লুৎফুর রহমান যুগান্তরকে বলেন, ওসি ক্লোজের বিষয়টি শুনেছি। অফিসিয়াল আদেশ পাইনি। এক এসআই ও দুই এএসআইকে আগেই ক্লোজ করা হয়েছে। ৪ জনকেই জেলা পুলিশ লাইনে সংযুক্ত করা হয়েছে।এর আগে টাকার বিনিময়ে দেশে অবৈধভাবে ভারতীয় গরু পাচার নিয়ে ৩১ মার্চ দৈনিক যুগান্তরে ‘কোম্পানীগঞ্জ সীমান্ত : গরু পাচার নিয়ে ওসি-লাইনম্যান কথোপকথন’ শিরোনামে অনুসন্ধানী সংবাদ প্রকাশিত হয়।পরদিন দুই সদস্যের তদন্ত কমিটি গঠন করে পুলিশ প্রশাসন। অতিরিক্ত পুলিশ সুপার (উত্তর) মো. মাহবুবুল আলমকে প্রধান করে গঠিত কমিটির অন্য সদস্য হলেন জেলা গোয়েন্দা শাখার এএসপি মো. আনিসুর রহমান। তদন্ত কমিটিকে ৫ কার্যদিবসের মধ্যে কমিটিকে প্রতিবেদন পেশ করতে নির্দেশ দেয়া হয়েছে।এরই মধ্যে যুগান্তরের কাছে তথ্য আসে কোম্পানীগঞ্জের ওসির সংশ্লিষ্টতায় টাকার বিনিময়ে পরিবেশ ধ্বংস করে গভীর রাত পর্যন্ত অবৈধভাবে পাথর উত্তোলনের। এ নিয়েও ৯ এপ্রিল ‘কোম্পানীগঞ্জে ওসির ইশারায় অবৈধভাবে পাথর উত্তোলন’ শিরোনামে অনুসন্ধানী প্রতিবেদন প্রকাশ করে দৈনিক যুগান্তর।দীর্ঘ তদন্তে যুগান্তরের প্রতিবেদনের সত্যতা পেয়ে তাদের বিরুদ্ধে এই ব্যবস্থা নেয়া হয়েছে।",20/9/2020,country-news
বেতনের টাকা দিয়ে নববর্ষে রান্না করা খাবার বিতরণ করলেন ইউএনও,"করোনাভাইরাস রোধে এবার ঘরের মধ্যে উদযাপিত হচ্ছে বাঙালির প্রাণের উৎসব বাংলা নববর্ষ। কিন্তু দীর্ঘদিনের ছুটিতে নিম্ন আয়ের মানুষ কর্মহীন হয়ে পড়ে এখন দিশেহারা। উৎসব তো দূরে থাক, সংসারের খরচ যোগাতে তারা দিশেহারা।



এমন পরিস্থিতিতে সিলেটের কোম্পানীগঞ্জের উপজেলা নির্বাহী কর্মকর্তা সুমন আচার্য এবার সেসব মানুষদের ঘরে ঘরে নববর্ষের উপহার পৌঁছে দিয়েছেন।ঘরবন্দী এসব নিম্ন আয়ের লোকজনের জন্য কোম্পানীগঞ্জ উপজেলা নির্বাহী কর্মকর্তা নিজের বেতনের টাকা দিয়ে ৫০০ প্যাকেট রান্না সবজি খিচুড়ি ও ডিম ভুনা বিতরণ করেন।সুমন আচার্য বলেন, সৃষ্টিকর্তা আমার চলার মতো সামর্থ্য দিয়েছেন। কিন্তু করোনাভাইরাসে দেশের এমন পরিস্থিতিতে অনেক দিনমজুরসহ হতদরিদ্ররা কাজ করতে না পেরে স্ত্রী-সন্তান নিয়ে বিপাকে পড়েছেন। প্রতিনিয়ত হতাশাগ্রস্ত হয়ে পড়ছেন।বলেন, আমি প্রধানমন্ত্রীর দেয়া ত্রাণ সশরীরে দরিদ্র মানুষের বাড়ি গিয়ে পৌঁছে দেয়ার সময় এটা উপলব্ধি করেছি। তাই নিজের বিবেকের তাড়নায় সিদ্ধান্ত নিয়েছি প্রধানমন্ত্রীর দেয়া ত্রাণের পাশাপাশি নিজের বেতনের টাকায় রান্না করা খাদ্য কিনে গরিবদের মাঝে বিতরণ করি।তিনি আরও বলেন, কিছু কিছু মানুষকে দেখলাম দিনমজুর। তার পরিবারের সদস্য ৭-৮ জন। করোনাভাইরাসের কারণে কাজ নাই। একদিন কাজ না করলে অন্যদিন ঘরে খাবার জুটবে না। এসব ব্যক্তির পরিবার পরিজন নিয়ে তিন বেলা খাবার যোগাতে কষ্ট হয়ে যাচ্ছে। তাদের কথা চিন্তা করে সিদ্ধান্ত নিয়েছিলাম ইউএনও হিসেবে আমাকে সরকার যে টাকা বেতন দেয় সে টাকা থেকে খাদ্য কিনে রান্না করে ওইসব পরিবারে পৌঁছে দেয়ার। ইউএনও সুমন আচার্য বলেন, আমার মতো সবাই যদি এমন চিন্তা করেন তাহলে অনেক দরিদ্র পরিবার দুই বেলা খাবার পেতে পারে। আর সমাজের বিত্তবানদের প্রতি অনুরোধ করছি যতদিন করোনাভাইরাস পরিস্থিতি থাকে ততদিন যেন নিম্ন আয়ের এবং সুবিধাবঞ্চিত ব্যক্তিদের পাশে দাঁড়ান।",20/9/2020,country-news
কোম্পানীগঞ্জে ওসির ইশারায় অবৈধভাবে পাথর উত্তোলন,"সিলেটের কোম্পানীগঞ্জে পরিবেশ ধ্বংস করে গভীর রাত পর্যন্ত অবৈধভাবে পাথর উত্তোলনের মচ্ছব চলছে। হাজার হাজার শ্রমিক একত্রিত হয়ে বোমা মেশিন দিয়ে পাথর উত্তোলন করায় করোনাভাইরাস সংক্রমণের ঝুঁকিও দেখা দিয়েছে। পুলিশকে ‘ম্যানেজ’ করে স্থানীয় প্রভাবশালীরা অবৈধভাবে শ্রমিকদের দিয়ে পাথর উত্তোলন করাচ্ছে বলে অভিযোগ উঠেছে।



আর এসব অপকর্মে সরাসরি জড়িত কোম্পানীগঞ্জ থানার ওসি সজল কুমার কানু। লাইনম্যান নিযুক্ত করে তিনি টাকার বিনিময়ে পাথর উত্তোলন ও ভারতীয় গরুসহ বিভিন্ন পণ্য অবৈধভাবে দেশে আনার সুযোগ দিচ্ছেন। লাইনম্যানকে ফোন করে বোমা মেশিন দিয়ে অবৈধভাবে পাথর উত্তোলন করার ইশারাও তিনি দিচ্ছেন। যুগান্তরের অনুসন্ধানে এমন চাঞ্চল্যকর তথ্য বেরিয়ে এসেছে। লাইনম্যানের সঙ্গে ওসি কানুর কথোপকথনের একাধিক অডিওক্লিপ যুগান্তরের হাতে এসেছে।জানা গেছে, কোম্পানীগঞ্জ উপজেলার ভোলাগঞ্জে কয়েকদিন ধরে প্রায় দুই হাজার শ্রমিক লিস্টার মেশিন দিয়ে পাথর উত্তোলন করছে। সকাল থেকে গভীর রাত পর্যন্ত ভোলাগঞ্জ ১০ নম্বর এলাকা, ধলাই ব্রিজের নিচ, হাজির দাইন্যা, লালপাথর, উৎমাছড়ার মাঝেরগাঁও ও শাহ আরেফিন টিলা এলাকায় পাথর উত্তোলন করা হচ্ছে। পাথর উত্তোলনের নেপথ্যে রয়েছে স্থানীয় একাধিক প্রভাবশালী ব্যক্তি। পুলিশকে ম্যানেজ করে তারা প্রকাশ্যে অবৈধভাবে পাথর উত্তোলন করছে।কোম্পানীগঞ্জ ও গোয়াইনঘাট সীমান্ত দিয়ে অবৈধভাবে ভারতীয় গরু দেশে আনা নিয়ে ৩১ মার্চ যুগান্তরে ‘কোম্পানীগঞ্জ সীমান্ত : গরু পাচার নিয়ে ওসি-লাইনম্যান কথোপকথন’ শিরোনামে অনুসন্ধানী সংবাদ প্রকাশিত হয়। এ ঘটনা তদন্তে ওইদিনই জেলা পুলিশ দুই সদস্যের তদন্ত কমিটি গঠন করে। মঙ্গলবার তদন্ত কমিটি লাইনম্যান তোফায়েল ও নিজামকে ডেকে লিখিত জবানবন্দি গ্রহণ করে। যুগান্তরে সংবাদ প্রকাশের পর কোম্পানীগঞ্জ থানার ওসি কানুর কথোপকথনের আরেকটি অডিও সামাজিক যোগাযোগ মাধ্যমে ভাইরাল হয়। অডিও ক্লিপটির সূত্র ধরে ফের অনুসন্ধান শুরু করে যুগান্তর। নানা অনৈতিক কাজে টাকার বিনিময়ে ওসির সংশ্লিষ্টতার একাধিক অডিও ক্লিপ অনুসন্ধানে বেরিয়ে আসে। এসব অডিও ক্লিপে ওসি কানুর সব অপকর্মের প্রমাণ পাওয়া গেছে। অভিযোগ- প্রতিটি কোয়ারিতে রয়েছে ওসির লাইনম্যান বাহিনী আর তাদের তদারকির দায়িত্ব দেয়া হয় ওসির বিশ্বস্ত পুলিশ সদস্যদের। এ ব্যাপারে জানতে চাইলে সবকিছু অস্বীকার করে কোম্পানীগঞ্জ থানার ওসি সজল কুমার কানু যুগান্তরকে বলেন, ‘এসবের সঙ্গে আমার কোনো সংশ্লিষ্টতা নেই। অডিও ক্লিপগুলোর ব্যাপারে আমি অবগত নই। হয়তো এগুলো ষড়যন্ত্রমূলকভাবে চায়না মোবাইল দিয়ে কেউ তৈরি করেছে। এ সব বিষয়ে আমি কারও সঙ্গে কথাবার্তা বলিনি।’ওসি কানু ও লাইনম্যান তোফায়েলের কয়েকটি অডিও ক্লিপ সংক্ষেপে তুলে ধরা হল।কথোপকথন-১- তোফায়েল : হে আদাব স্যার। ওসি : তোরার এদিকে আজকে অভিযান নাই, আজকে অভিযান হইলো শারফিনে। তোফায়েল : সব মেশিন বন্ধ (পাথর উত্তোলনের জন্য ছোট বোমা মেশিন বা লিস্টার মেশিন) করে লাইছে, মাত্র তিনটা গাত চলতেছে মানুষে মেশিন খুলিয়া বাড়িতে নিছে গিয়া। ওসি : লাগাউ সারারাত চালাউ কোনো সমস্যা নাই। তোফায়েল : হাসি... সারারাত তো চালানো যায় না স্যার। ওসি : চালাউ চালাউ। তোফায়েল : আইচ্ছা স্যার।’কথোপকথন-২- ওসি : আজকে কত হইছে রে ‘কালেকশন’ (কোয়ারি থেকে চাঁদার টাকা)? তোফায়েল : আজকে স্যার ৭ হাজার টাকা হইছে। ওসি : কেন? তোফায়েল : টাকা লওয়া গেছে না তো স্যার, সব বন্ধ কইরা দিছে, আমরা তো মানে ৯টার ভিতরে ইয়ে করি, আমি বারনির (বের) আগেই মানষে মেশিন-টেশিন বন্ধ কইরা দিছে খালি একটা চলছে জমশেদে একটা চলছে তোমার হাবিবের আর এমনে ইয়া আছে নদীর ঐ পারে চলছিল ঐ। ওসি : প্রত্যেকটা গাতের (পাথর উত্তোলনের জন্য গর্ত) ম্যানেজার আছে না? তোফায়েল : জি জি স্যার। ওসি : তোরা ম্যানেজারের নাম আর মোবাইল নাম্বারটা নিবে ঠিক আছে। তোফায়েল : জি স্যার। ওসি : আর কালেকশনের সময় টাকা আর ম্যানেজারের নাম লিখে আনবে। তোফায়েল : জি স্যার। ওসি : ঠিক আছে, কোয়ারি তো দুইজন থেকে তিনজন (মালিক) মিলে লেখার দরকার নাই, ম্যানেজারের নাম আর মোবাইল নাম্বারটা লিখে আমারে আলাদা একটা তালিকা দিছ। তোফায়েল : জি স্যার। ওসি : আর নাম লিখার সময় ম্যানেজারের নাম লিখবি, অন্য কোনো পার্টনারের নাম লেখার দরকার নাই। তোফায়েল : আচ্ছা স্যার, ঠিক আছে স্যার। ওসি : ওকে ঠিক আছে।’কথোপকথন-৩ তোফায়েল : ‘আদাব স্যার। ওসি : আজমল অউতার (কোয়ারি গর্ত মালিক) ফেলুডার (পাথর উত্তোলনের কাজে অবৈধ দানব যন্ত্র) কিতা দুইটা? তোফায়েল : জি না স্যার, একটা তো আমি তো আছি গাথর পাড়ও। ওসি : হে, দুইটা দেখা যায় বুঝি একটা দাঁড়াইয়া আছে আরেকটায় কাজ করে বুঝি? তোফায়েল : জি না স্যার আমি তো গাথর পার স্যার একটাই তো চলতাছে আমি নু কইলাম দাদারে সকালে ফোন দিয়া। ওসি : আইচ্ছা। তোফায়েল : আইচ্ছা স্যার।কথোপকথন-৪ ‘ওসি : গত মাসে (প্রতি মাসে চুক্তিতে বাজার লিজ দেয়ার অভিযোগ আছে নিদিষ্ট টাকার বিনিময়ে) তরে কিতা কইছলাম গায়ে লাগে নাই। শাহিন (বড় পুঞ্জি মাদক বাজারের লাইনম্যান) কিতা সেট হয়ে গেছে না কিতা, শাহিনে? তোফায়েল : সেট না তো বুঝেন না অবস্থা, স্যার কি বলব স্যার? ওসি : আমি থানচিরি (উপজেলার সীমান্তের মাদক বাজার) বিষয় নিয়েও কথা আছে তোমার এগুলো নিয়ে কথা আছে। কারণ তোদের কথা আর কাজে মিলছে না, কাজ আর কথা কিন্তু মিলতেছে না ঠিক আছে। অনেক বিষয় আছে তদের নিয়ে বসে সম্ভবত আলাপ করতো হইব। তোফায়েল : আইচ্ছা ঠিক আছে স্যার।’কথোপকথন-৫ ‘ওসি : ওয় গরুর ইয়ে টাকা লইয়া... টাকা আনছ না কিতা তুই? তোফায়েল :জি স্যার ১১টা গেছে বুঝছইননি। এগুলা ইয় অইব স্যার, দেয়া জাইব টাকা। ওসি : তুই বাসাত আয় বাসাত, একলানি? তোফায়েল : জি জি, জি স্যার। ওসি : আইয়ো বাসাত আইয়ো।’",20/9/2020,country-news
ওসি-লাইনম্যান কথোপকথনের তদন্ত বুধবার,"সিলেটের কোম্পানীগঞ্জ ও গোয়াইনঘাট সীমান্তে অবৈধভাবে ভারতীয় গরু দেশে পাচারের ঘটনায় তদন্ত কমিটি গঠন করেছে পুলিশ প্রশাসন।



বুধবার দুই সদস্যের এই কমিটি কাজ শুরু করবে বলে জানা গেছে।মঙ্গলবার যুগান্তরে ‘কোম্পানীগঞ্জ সীমান্ত : গরু পাচার নিয়ে ওসি-লাইনম্যান কথোপকথন’ শিরোনামে সংবাদ প্রকাশের পর সিলেটের পুলিশ সুপার মো. ফরিদ উদ্দিন এই কমিটি গঠন করেন।অতিরিক্ত পুলিশ সুপার (উত্তর) মো. মাহবুবুল আলমকে প্রধান করে গঠিত কমিটির অন্য সদস্য হলেন জেলা গোয়েন্দা শাখার এএসপি মো. আনিসুর রহমান।সিলেট জেলা পুলিশের একজন অতিরিক্ত পুলিশ সুপার জানান, আগামী ৫ কার্যদিবসের মধ্যে কমিটিকে প্রতিবেদন পেশ করতে নির্দেশ দেয়া হয়েছে।",20/9/2020,country-news
কোম্পানীগঞ্জে শিশুর বালুচাপা লাশ উদ্ধার,"সিলেটের কোম্পানীগঞ্জে বালুচাপা দেয়া এক শিশুর লাশ উদ্ধার করেছে পুলিশ।



বৃহস্পতিবার দুপুরে উপজেলার ধলাই ব্রিজের নিচ থেকে পলিথিনে মোড়ানো লাশটি উদ্ধার করা হয়।কোম্পানীগঞ্জ থানার ওসি সজল কানু জানান, সকালে স্থানীয়দের মাধ্যমে খবর পেয়ে পুলিশ দুই-তিন ফুট বালু খুঁড়ে একটি শিশুর লাশ উদ্ধার করে। আট-দশ বছর বয়েসী শিশুটির পরিচয় শনাক্ত করা যায়নি। শিশুটির গায়ে লাল রঙের গেঞ্জি ও পরনে হাফপ্যান্ট ছিল।",20/9/2020,country-news
তিন মাস পর তন্ময়ের অন্ত্যেষ্টিক্রিয়া ,"মৃত্যুর সাড়ে তিন মাস পর সিলেটের ফেঞ্চুগঞ্জে অন্ত্যেষ্টিক্রিয়া সম্পন্ন হল শিক্ষার্থী কামনাশীষ চন্দ্র তন্ময়ের। মাল্টার সমুদ্রে ডুবে নিহত হওয়ার পর রোববার ভোরে তন্ময়ের লাশ ঢাকায় পৌঁছায়।



টার্কিশ বিমানে করে শাহজালাল আন্তর্জাতিক বিমানবন্দরে লাশ পৌঁছে তন্ময়ের। সেখান থেকে তন্ময়ের বাবা ও বড়ভাই তার লাশ বাড়িতে নিয়ে আসেন।ফেঞ্চুগঞ্জের ব্যবসায়ী তপন চন্দ্রের ছেলে কামনাশীষ চন্দ্র তন্ময় গত ২ মে মাল্টার ড্রাগন পর্যটন এলাকায় বন্ধুদের সঙ্গে বেড়াতে গিয়ে সমুদ্রে ডুবে মারা যান।তন্ময়ের বড়ভাই দেবাশীষ চন্দ্র রাজু জানান, তন্ময় চলতি বছরের জানুয়ারি মাসে স্টুডেন্ট ভিসায় মাল্টায় যায়। গত ২ মে পানিতে পড়ে মারা যায় সে। প্রায় সাড়ে তিন মাস ধরে লাশটি মাল্টায় রাখা হয়। রোববার লাশ বাড়িতে নিয়ে আসার পর স্বজনের আহাজারিতে ভারি হয়ে উঠে বাড়ির পরিবেশ।তিনি জানান, রোববার বিকালে উপজেলার পালবাড়ি এলাকায় শ্মশানে তন্ময়ের সৎকার সম্পন্ন হয়।",20/9/2020,country-news
সৌদি আরবে সাগরে ট্রলারডুবিতে ফেঞ্চুগঞ্জের ২ ভাইয়ের মৃত্যু,"সৌদি আরবের আল লেছব শহরের সাগরে ফিশিং ট্রলার ডুবিতে সিলেটের ফেঞ্চুগঞ্জ উপজেলার দুই ভাইয়ের মৃত্যু হয়েছে।



নিহতরা হলেন- উপজেলার ছত্তিশ গ্রামের ইরফান আলীর ছেলে মোহাম্মদ অসিম (৪২) ও উসমান আহমদ (৩৩)। তাদের মধ্যে উসমানের লাশ সৌদি আরবের নৌ-পুলিশ উদ্ধার করলেও অসিমের লাশ নিখোঁজ রয়েছে। জানা যায়, গত শুক্রবার স্থানীয় সময় ভোর ৫টায় সৌদি আরবের গম্বুজ শহরের নিজ বাসা থেকে মাছ ধরতে ট্রলার নিয়ে সাগরে যান অসিম ও উসমান। ওইদিন বিকালে অন্যান্য ট্রলারের লোকজন বাসায় ফিরে আসলেও অসিম ও উসমান ফিরে আসেননি। তাদের বড়ভাই জসিম মিয়া সাগরের তীরে গিয়ে তাদের খুঁজতে থাকেন। কোনো খোঁজখবর না পেয়ে বিষয়টি পুলিশকে জানান তিনি। শনিবার সৌদি আরব সময় সকালে সাগর থেকে উসমানের লাশ উদ্ধার করে দেশটির নৌ-পুলিশ। এখনও নিখোঁজ রয়েছেন অসিম। সৌদি আরবে থাকা নিহতদের বড়ভাই জসিম মিয়ার বরাত দিয়ে ছত্তিশ গ্রামের বাসিন্দা সাহিল আহমদ বলেন, সাগরের উত্তাল ঢেউয়ে ফিশিং ট্রলারডুবিতে নিহত হয়েছেন অসিম ও উসমান। উসমানের লাশ উদ্ধার করে পুলিশ নিয়ে গেছে। অসিম এখনও নিখোঁজ রয়েছেন। তারা দু’জন খুবই ভালো মানুষ ছিলেন। নীরবে-নিভৃতে অসহায় মানুষকে সাহায্যের হাত বাড়িয়ে দিতেন। তাদের মৃত্যুতে এলাকায় শোকের ছায়া নেমে এসেছে।",20/9/2020,country-news
টাকার লোভে নারীকে খুন করে প্রবাসীর টয়লেটে লাশ গুম,"সিলেটের ফেঞ্চুগঞ্জে টয়লেটের ট্যাংকি থেকে জুলেখা বেগম (৪৫) নামে এক নারীর লাশ উদ্ধার করেছে পুলিশ। ওই নারীকে হত্যার পর লাশ গুমের জন্য ট্যাংকিতে রাখা হয়।



বুধবার রাতে উপজেলার মাইজগাঁও গ্রামের মোল্লাটিলায় যুক্তরাজ্য প্রবাসী মায়া বেগমের বাড়ির টয়লেট থেকে লাশটি উদ্ধার করা হয়। পুলিশ এ ঘটনায় তিনজনকে গ্রেফতার করেছে। গ্রেফতারের পর প্রাথমিক জিজ্ঞাসাবাদে তারা খুনের দায় স্বীকার করেছে।গ্রেফতারকৃতরা হচ্ছে রুকন উদ্দিন কালু (২০), ইন্দ্র (২১) ও উমন ভক্তা (১৪)। এ ঘটনায় জুলেখা বেগমের ছেলে রুমন মিয়া একটি হত্যা মামলা করেছেন।গ্রেফতারকৃতরা জানায়, সিএনজি অটোরিকশা কেনার জন্য জুলেখা বেগমের জমানো টাকার লোভেই পূর্ব পরিকল্পনা অনুযায়ী তাকে খুন করা হয়। লাশ লুকিয়ে রাখা হয় টয়লেটের ট্যাংকির ভেতর।ফেঞ্চুগঞ্জ থানার ওসি আবুল বাশার মোহাম্মদ বদরুজ্জামান জানান, পুলিশ অভিযান চালিয়ে আসামিদের আটক করেছে। সিআইডির ক্রাইম সিন ঘটনাস্থল থেকে লাশের রক্তের নমুনা সংগ্রহ করেছে। আসামিদের শুক্রবার আদালতে প্রেরণ করা হবে বলে জানান তিনি।

পুলিশ জানায়, খুন হওয়া জুলেখা বেগম মোল্লাটিলার ভাড়াটে রেদোয়ান মিয়ার স্ত্রী। জুলেখা বেগমের দুই ছেলে ওয়ার্কশপে কাজ করে কিছু টাকা জমিয়েছিল। ওই টাকার লোভেই এমন নৃশংস খুনের ঘটনা ঘটায় তিন ঘাতক।জিজ্ঞাসাবাদে গ্রেফতারকৃতরা পুলিশকে জানায়, জুলেখা বেগমের পাশের বাসাতেই থাকত কালু। কাজ করত পার্শ্ববর্তী এক গরুর ফার্মে। জুলেখা বেগমের সিএনজি অটোরিকশা কেনার পরিকল্পনার কথা শুনেছিল প্রতিবেশী হওয়ায়। ইন্দ্র ও উমনকে বিষয়টি জানানোর পর টাকা লুটে জুলেখাকে খুনের পরিকল্পনা করে।পরিকল্পনা অনুযায়ী বুধবার সন্ধ্যা সাড়ে ৭টায় জুলেখা বেগমের ঘরে ঢুকে কালু ও তার সহযোগীরা। তারা গামছা পেঁচিয়ে শ্বাসরুদ্ধ করে হত্যার পর জুলেখার লাশ ফেলে দেয় টয়লেটের ট্যাংকিতে। স্থানীয় লোকজনের মাধ্যমে খবর পেয়ে পুলিশ লাশ উদ্ধার করে। পরে ময়নাতদন্তের জন্য সিলেট এমএজি ওসমানী মেডিকেল কলেজ হাসপাতালে পাঠায়।",20/9/2020,country-news
ফেঞ্চুগঞ্জে বাসচাপায় মোটরসাইকেল আরোহী নিহত,"সিলেটের ফেঞ্চুগঞ্জে সড়কে বাসচাপায় এক মোটরসাইকেল আরোহী নিহত ও অপর আরোহী গুরুতর আহত হয়েছেন।



নিহতের নাম শহিদুল আলম(৫০)।রোববার দুপুরে উপজেলার পালবাড়ি এলাকায় এ দুর্ঘটনা ঘটে। পুলিশ জানায়, শহিদুল ও তার এক বন্ধুকে নিয়ে বাসায় যাচ্ছিলেন।এ সময় একটি বাস পেছন দিক দিয়ে মোটরসাইকেলটিকে চাপা দিলে ঘটনাস্থলেই চালক শহিদুল আলমের মৃত্যু হয়।পরে পুলিশ ও স্থানীয়দের সহযোগিতায় মোটরসাইকেলে অপর আরোহীকে গুরুতর আহত অবস্থায় উদ্ধার করে ওসমানী মেডিকেল কলেজ হাসপাতালে পাঠানো হয়।ফেঞ্চুগঞ্জ থানার ওসি আবুল বাশার মোহাম্মদ বদরুজ্জামান বলেন, ঘটনার পরপরই বাস চালক পালিয়ে গিয়েছে। বাসটি জব্দ করা হয়েছে।",20/9/2020,country-news
ফেঞ্চুগঞ্জের প্রধান সড়ক আলোকিত,"সিলেটের ফেঞ্চুগঞ্জের প্রধান সড়ক সোলার প্যানেলের (ল্যাম্প পোস্ট) আলোয় আলোকিত হয়েছে। ফেঞ্চুগঞ্জ বাজারের প্রধান সড়ক কুশিয়ারা নদীর তীরে মাহমুদ-উস-সামাদ চৌধুরী এমপি সার্কুলার রোড এখন লাইটের আলোয় ঝলমল করছে।



উপজেলার ফেরিঘাট-পশ্চিম বাজার পর্যন্ত এই সড়কে অর্ধশতাধিক সোলার প্যানেল বসানো হয়েছে। রাত নামলে এক সময়ের অন্ধকার রাস্তাগুলো আলোকিত হয়ে উঠেছে।এর ফলে সড়কে পাশে নদীর তীরে দৃষ্টিনন্দন মাহমুদ-উস-সামাদ চৌধুরী এমপি রিভার ভিউতে প্রতিদিন বিকালে গোধূলি সন্ধ্যায় ও ভ্রমণপিপাসু মানুষের পদচারণায় মুখরিত হয়ে উঠে।জানা যায়, স্থানীয় এমপি মাহমুদ-উস-সামাদ চৌধুরীর উদ্যোগে এই সড়কে ৫০টি সোলার প্যানেল বসানো হয়েছে। এই সোলার প্যানেল থেকে রাতে সর্বনিম্ন ৮ ঘণ্টা বিদ্যুৎ সুবিধার পাশাপাশি, প্রাকৃতিক দুর্যোগের সময়ও এগুলো কাজ করবে।স্থানীয় আল আমিন খান বলেন, আগে মানুষের টর্চলাইট লাগত, হারিকেন লাগত। এখন এগুলো কিছুই লাগে না। আমরা সুবিধা ভোগ করছি। শুধু ঘরবাড়ি নয়, মসজিদ, মন্দির, রাস্তাঘাট সবকিছু আলোকিত হচ্ছে।ষাটোর্ধ্ব আফরোজ আলী জানান, সন্ধ্যায় ও বিকালে সড়কের পাশে মাহমুদ-উস-সামাদ চৌধুরী রিভার ভিউতে মানুষের উপচেপড়া ভিড় থাকে। এখানে বসে মানুষ নদীর স্রোতের কলধ্বনি শুনতে পায় এবং মুক্ত আকাশের নির্মল বাতাস গ্রহণ করতে অনেকেই এখানে ঘুরতে আসেন।",20/9/2020,country-news
"ফেঞ্চুগঞ্জে ইউপি চেয়ারম্যানের বিরুদ্ধে অভিযোগ, পক্ষে বিপক্ষে মানববন্ধন","সিলেটের ফেঞ্চুগঞ্জ উপজেলার উত্তর ফেঞ্চুগঞ্জ ইউনিয়ন পরিষদের চেয়ারম্যান এমরান উদ্দিনের বিরুদ্ধে অভিযোগ নিয়ে পাল্টাপাল্টি মানববন্ধন অনুষ্ঠিত হয়েছে। দুই পক্ষের পাল্টাপাল্টি মানববন্ধনে উত্তেজনা দেখা দিয়েছে ওই এলাকায়।



এদিকে এমরান উদ্দিনের বিরুদ্ধে আনিত অভিযোগ তদন্তে ৩ সদস্যের কমিটি গঠন করেছে উপজেলা প্রশাসন।ইউপি চেয়ারম্যানের বিরুদ্ধে নানা অভিযোগ তুলে গত রোববার সন্ধ্যায় মানববন্ধন করেছেন কয়েকজন ইউপি সদস্য ও এলাকাবাসী। এতে সভাপতিত্ব করেন সমাজকর্মী আতিকুর রহমান মিঠু।উত্তর ফেঞ্চুগঞ্জ ইউনিয়ন যুবলীগের সভাপতি আহমাদ বিন আলমাসের সঞ্চালনায় বক্তব্য রাখেন ইউপি সদস্য আবদুল কালাম, সামছুল ইসলাম, ইছন মিয়া, সুবল বিশ্বাস ও মহিলা ইউপি সদস্য বাহারুন নেছা।এদিকে ইউপি চেয়ারম্যান এমরান উদ্দিনের বিরুদ্ধে আনিত অভিযোগ মিথ্যা, বানোয়াট ও ষড়যন্ত্রমূলক এবং সামাজিক যোগাযোগ মাধ্যমে অপপ্রচারের বিরুদ্ধে গত ২ জুলাই মানববন্ধন করেন এলাকাবাসী। উপজেলার মানিকোনো বাজারে এ মানববন্ধন অনুষ্ঠিত হয়। এতে সভাপতিত্ব করেন সাবেক ইউপি সদস্য ইরা মিয়া।বক্তব্য রাখেন সমাজকর্মী ইসলাম আহমদ, ফয়সল আহমদ, সনজিদ মিয়া, ফখর মিয়া, আনিছ মিয়া ও হাজী মঈন উদ্দিন।বক্তারা বলেন, ইউপি চেয়ারম্যান এমরান উদ্দিন একজন সৎ ও নিষ্ঠাবান মানুষ। কয়েকজন ইউপি সদস্য কুচক্রী মহলের সঙ্গে আঁতাত করে এমরানের বিরুদ্ধে অপপ্রচার করছেন। নীরবে নিভৃতে অসহায় মানুষদের দান করে তাকে এমরানের পরিবার। তার বিরুদ্ধে দুর্নীতির মিথ্যা অভিযোগ বানোয়াট গল্পকাহিনী।এ ব্যাপারে উপজেলা নির্বাহী কর্মকর্তা (ইউএনও) রাখী আহমেদ বলেন, ইউপি চেয়ারম্যানের বিরুদ্ধে দুর্নীতির নানা অভিযোগ তুলে একটি আবেদন করেছেন কয়েকজন ইউপি সদস্য। আনিত অভিযোগ তদন্তে তিন সদস্যেও কমিটি গঠন করা হয়েছে। চলতি সপ্তাহে তদন্ত কমিটি তাদের প্রতিবেদন জমা দিতে পারে।",20/9/2020,country-news
"সিলেটে ৮ লক্ষাধিক টাকার কারেন্ট জাল ধ্বংস, জরিমানা","সিলেটের ফেঞ্চুগঞ্জ বাজারে অভিযান চালিয়ে প্রায় ৮ লক্ষাধিক টাকার অবৈধ কারেন্ট জাল জব্দ করে পুড়িয়ে ফেলা হয়েছে।



মঙ্গলবার সকাল ১০ থেকে দুপুর ১টা পর্যন্ত উপজেলা প্রশাসন অভিযান চালিয়ে এই বিপুল পরিমাণ জাল জব্দ করে। এ জালের আনুমানিক বাজার মূল্য ৮ লাখ টাকার বেশি বলে জানান মৎস্য অধিদফতরের সংশ্লিষ্ট কর্মকর্তারা। উপজেলা ভারপ্রাপ্ত মৎস্য কর্মকর্তা মো. আব্দুল মোমিন এ তথ্য নিশ্চিত করে বলেন, জাতীয় নিরাপত্তা গোয়েন্দা (এনএসআই)-এর গোপন সংবাদের ভিত্তিতে ও তাদের উপস্থিতিতে সকাল ১০টা থেকে ফেঞ্চুগঞ্জ বাজারের বিভিন্ন এলাকায় এ অভিযান পরিচালনা করে উপজেলা প্রশাসন। এ সময় র‌্যাব-৯-এর একটি দল অভিযানে সগযোগিতা করে। অভিযান চলাকালে বিপুল পরিমাণ অবৈধ কারেন্ট জাল জব্দ করা হয়। পরে দুপুরে উপজেলা হেলিপ্যাড মাঠে আগুনে পুড়িয়ে জব্দকৃত জাল ধ্বংস করা হয়। উপজেলা নির্বাহী কর্মকর্তা রাখি আহমদের নেতৃতে ভ্রাম্যমাণ আদালত পরিচালনা করে আটককৃত ৪ জনের প্রত্যেককে ২০ হাজার টাকা জরিমানা করেন।",20/9/2020,country-news
সিলেটে বাস-অটো সংঘর্ষে নিহত ৩,"সিলেটের গোলাপগঞ্জে বাস ও অটোরিকশার মুখোমুখি সংঘর্ষে তিনজন নিহত হয়েছেন। দুর্ঘটনায় বেশ কয়েকজন আহত হয়েছেন।



শনিবার সকালে সিলেট-জকিগঞ্জ সড়কের চৌঘরী এলাকায় এ দুর্ঘটনা ঘটে।তাৎক্ষণিকভাবে হতাহতদের পরিচয় জানা যায়নি। আহতদের ‍উদ্ধার করে স্থানীয় হাসপাতালে ভর্তি করা হয়েছে। গোলাপগঞ্জ থানার ওসি মো. হারুনুর রশিদ চৌধুরী দুর্ঘটনার সত্যতা যুগান্তরকে নিশ্চিত করেছেন।",20/9/2020,country-news
বিনা অনুমতিতে বিদেশ যাওয়ায় ইউপি চেয়ারম্যান স্থায়ীভাবে বরখাস্ত,"সিলেটের গোলাপগঞ্জের ভাদেশ্বর ইউনিয়ন পরিষদের চেয়ারম্যান মো. জিলাল উদ্দিনকে চেয়ারম্যান পদ থেকে স্থায়ীভাবে অপসারণ করা হয়েছে।



সাময়িকভাবে বরখাস্তকৃত চেয়ারম্যান জিলাল উদ্দিন কর্তৃপক্ষের অনুমতি না নিয়ে বিদেশ গমণ করেন এবং বর্তমানে দেশের বাইরে অবস্থান করায় তাকে বরখাস্ত করা হয়। উপজেলা নির্বাহী কর্মকর্তা কর্তৃক তদন্তে বিষয়টি প্রমাণিত হওয়ায় বৃহস্পতিবার এ সংক্রান্ত প্রজ্ঞাপন জারি করেন স্থানীয় সরকার পল্লী উন্নয়ন ও সমবায় মন্ত্রণালয়ের স্থানীয় সরকার বিভাগের উপ-সচিব মোহাম্মাদ ইফতেখার আহমদ চৌধুরী। প্রজ্ঞাপনে উল্লেখ করা হয়, সাময়িকভাবে বরখাস্তকৃত চেয়ারম্যান জিলাল উদ্দিনের কারণ দর্শানোর জবাব সন্তোষজনক না হওয়ায় সিলেটের জেলা প্রশাসক জনস্বার্থে চেয়ারম্যান পদ থেকে অপসারণের জন্য স্থানীয় সরকার, পল্লী উন্নয়ন ও সমবায় মন্ত্রণালয়ের স্থানীয় সরকার বিভাগে সুপারিশ করেন। এর প্রেক্ষিতে জনস্বার্থে স্থানীয় সরকার (ইউনিয়ন পরিষদ) আইন, ২০০৯-এর ৩৪(৪) (জ) ধারায় স্বীয় অপরাধে চেয়ারম্যান পদ থেকে স্থায়ীভাবে তাকে অপসারণ করা হয়। বৃহস্পতিবার উপজেলা নির্বাহী কর্মকর্তা ভাদেশ্বর ইউপির চেয়ারম্যান জিলাল উদ্দিনকে বরখাস্তের তথ্যটি যুগান্তরকে নিশ্চিত করেন।
",20/9/2020,country-news
"বৃদ্ধকে গোয়ালঘরে হাত-পা বেঁধে নির্যাতনের লজ্জায় বিষপান, স্ত্রী-পুত্রসহ আটক ৪","গরু বিক্রি করে টাকা না দেয়ায় সিলেটে গোলাপগঞ্জে বৃদ্ধা জমির উদ্দিনকে গোয়ালঘরে নিয়ে হাত-পা বেঁধে নির্মম নির্যাতন করেছে পাষণ্ড স্ত্রী ও তার ছেলেরা। মধ্যযুগীয় কায়দায় নির্মম এ নির্যাতনের ভিডিও সামাজিক যোগাযোগ মাধ্যমে ভাইরাল হওয়ার পর সমালোচনার ঝড় বয়ে যাচ্ছে।



মঙ্গলবার উপজেলার লক্ষণাবন্দ ইউনিয়নের নওয়াই চক দক্ষিণ গ্রামে এমন ন্যক্কারজনক ঘটনা ঘটে। ভিডিওতে স্ত্রী ও ছেলেরা মিলে বৃদ্ধ জমির উদ্দিনকে হাত-পা বেঁধে নির্যাতন করতে দেখা যায়। ঘটনার পর নির্যাতনকারী ৪ জনকে আটক করেছে পুলিশ।জানা যায়, উপজেলার লক্ষণাবন্দ ইউনিয়নের ৭নং ওয়ার্ডের নওয়াই চক দক্ষিণ গ্রামের বৃদ্ধ জমির উদ্দিন কৃষি কাজ করার জন্য সন্তানদের না জানিয়ে ঋণ করে ছিলেন। এ ছাড়া গরু বিক্রি করে টাকা দেননি। জোরপূর্বক টাকা নিতে না পারায় ক্ষিপ্ত হয়ে ওঠে স্ত্রী ও তার সন্তানরা। তারা বৃদ্ধ জমির উদ্দিনকে রশি ও শিকল দিয়ে হাত-পা বেঁধে নির্মম নির্যাতন করেছে। এ ঘটনার পর লোকলজ্জায় বৃদ্ধ জমির উদ্দিন বিষপানে আত্মহত্যার চেষ্টা করেছিলেন। পরে তাকে সিলেট ওসমানী মেডিকেল হাসপাতালে ভর্তি করা হয়েছে।এ ব্যাপারে স্থানীয় মেম্বার আশুক মিয়া জানান, খবর পেয়ে আমরা ঘটনাস্থলে গিয়ে বৃদ্ধ জমির উদ্দিনের হাত-পায়ের বাঁধন খুলে দিয়েছি। পরে বিষয়টি আমরা প্রশাসনকে অবগত করেছি।জানতে চাইলে লক্ষণাবন্দ ইউনিয়ন পরিষদের ভারপ্রাপ্ত চেয়ারম্যান রাজু আহমদ বলেন, ঘটনাটি অত্যন্ত ন্যক্কারজনক। আমি খবর পেয়ে স্থানীয় মেম্বারকে ব্যবস্থা নিতে বলেছি।গোলাপগঞ্জ উপজেলা নির্বাহী কর্মকর্তা মামুনুর রহমান বলেন, আমরা বিষয়টি অবগত হয়েছি। জমির উদ্দিনের ওপর নির্যাতনকারীদের প্রশাসনের সঙ্গে যোগাযোগ করার জন্য বলা হয়েছে।এ দিকে এ ঘটনার একটি ভিডিও সামাজিক যোগাযোগ মাধ্যমে ছড়িয়ে পড়লে সর্বত্রই সৃষ্টি হয় সমালোচনার ঝড়। অনেকেই নির্যাতনকারী স্ত্রী ও সন্তানদের শাস্তির দাবি করছেন। ঘটনার পর পুলিশ নির্যাতনকারী স্ত্রী আশকারুন বেগম, ছালেহ আহমদ, ছালিক মিয়া ও মানিক মিয়াকে পুলিশ আটক করেছে।গোলাপগঞ্জ থানার ওসি হারুনুর রশীদ চৌধুরী বলেন, ঘটনাটি অত্যন্ত অমানবিক ও নিন্দনীয়। ঘটনার খবর শোনেই পুলিশ ঘটনাস্থল থেকে ৪ জনকে আটক করেছে।",20/9/2020,country-news
নদী ভাঙনে কুশিয়ারা তীরের মানুষ দিশেহারা,"চোখের সামনে কৃষকের একমাত্র সম্বল আবাদী জমি নদী গর্ভে বিলীন হয়ে যাচ্ছে। আর তা চেয়ে চেয়ে দেখতে হচ্ছে অসহায় কৃষককে। সিলেটের গোলাপগঞ্জের শরীফগঞ্জ ইউনিয়নে এমন দৃশ্য এখন নৈমিত্তিক ঘটনা।



কুশিয়ারা নদীর ভাঙনে শত শত বাড়িঘর, মসজিদ, বিদ্যালয়, হাটবাজারসহ বিস্তীর্ণ জনপদ হারিয়ে যাচ্ছে। অথচ দেখার কেউ যেন নেই। এ জনপদকে রক্ষার ব্যাপারে নেই কারো কোনো উদ্যোগ।এলাকাবাসী বাধ্য হয়ে মাননীয় প্রধানমন্ত্রী শেখ হাসিনার সুদৃষ্টি কামনা করেছেন।গত কয়েক বছর ধরে গোলাপগঞ্জে সর্বনাশা কুশিয়ারা নদীর অব্যাহত ভাঙনে নদী পারের শত শত ঘরবাড়ী বিলীন হয়ে গেছে। মাথা গুজার ঠাই হারিয়ে এসব লোকজন অনত্র বসবাস করছেন। নদী ভাঙ্গন অব্যাহত থাকলেও ভাঙ্গন রোধে কোন উদ্যোগ নেই জন প্রতিনিধিদের।সরেজমিন বাদেপাশা ইউনিয়নের গ্রামবাসীর সঙ্গে কথা বলে জানা যায়, প্রতিনিয়ত এই এলাকার মানুষের ঘরবাড়ি নদীর গর্ভে বিলিন হচ্ছে। এ নিয়ে অতীতে সংবাদমাধ্যমে একাধিক প্রতিবেদন প্রকাশিত হলেও সমস্যা সমাধানে কোনো উদ্যোগ নেয়া হয়নি প্রশাসনের পক্ষ থেকে।খোজঁ নিয়ে জানা যায় , উপজেলার কুশিয়ারা নদীর ভাঙনে শরিফগঞ্জ, বাদেপাশা, বুধবারীবাজার, ভাদেশ্বর ইউনিয়নের একাংশ রয়েছে হুমকির মুখে। একের পর নদী পাড়ের ঘরবাড়ী, শিক্ষাপ্রতিষ্ঠান, বেশ কয়েকটি হাট-বাজারসহ অনেক স্থাপনা ভাঙনে বিলীন হয়ে যাচ্ছে।ইতিমধ্যে কুশিয়ারা অঞ্চলের অন্যতম শরীফগঞ্জ বাজার নদী গর্ভে বিলীন হয়ে গেছে। এ ইউনিয়নের বেশ কয়েকটি শিক্ষাপ্রতিষ্ঠানওও রয়েছে নদী ভাঙন ঝুঁকিতে। পনাইর চক উচ্চ বিদ্যালয়ের সীমানা প্রাচীর ইতিমধ্যে নদীগর্ভে চলে গেছে। খাটকাই-মেহেরপুর ডাইক রাস্তার বেশ কয়েকটি স্থানে নদীর ভাঙনে নদীগর্ভে চলে গেছে। এতে করে এসব এলাকার লোকজনদের বিকল্প রাস্তা দিয়ে চলাফেরা করতে হচ্ছে।বাগলা গ্রামের আলীম উদ্দিন জানান, একের পর কুশিয়ারা নদীর ভঙনে শত শত ঘরবাড়ী এলাকা ছেড়ে অন্য এলাকায় বসবাস করছে। আরো বেশ কয়েকটি ঘরবাড়ি ও স্থাপনা রয়েছে ঝুঁকির মধ্যে।জনপ্রতিনিধিদের বারবার অবগত করলেও কোন কাজ হচ্ছে না।মুল্লার কোনা গ্রামের ছামাদ আহমদ জানান, কুশিয়ারা নদী ধীরে ধীরে বাদেপাশা ইউনিয়ন খেয়ে ফেলছে। এভাবে নদী ভাঙন অব্যাহত থাকলে ভবিষ্যতে এ ইউনিয়নের অস্তিত্ব টিকিয়ে রাখা কঠিন হয়ে পড়বে।আমকুনা খাগাইল গ্রামের তারেক আহমদ জানান, এসব এলাকার নদী ভাঙনের কবল থেকে রক্ষা করতে ব্লক স্থাপন করতে হবে।",20/9/2020,country-news
আবারও করোনা পজিটিভ আসমা কামরানের,"করোনাভাইরাসে আক্রান্ত হয়ে সদ্য প্রয়াত সাবেক সিসিক মেয়র বদরউদ্দিন আহমদ কামরানের স্ত্রী আসমা কামরানের রিপোর্টে আবারও করোনা পজিটিভ এসেছে।



মঙ্গলবার রাতে তার দ্বিতীয় দফায় করা নমুনা পরীক্ষার রিপোর্ট পজিটিভ আসে বলে নিশ্চিত করেছে সিলেটের এমএজি ওসমানী মেডিকেল কলেজের পিসিআর ল্যাব সূত্র।
গত ১৫ জুন দ্বিতীয় দফায় নমুনা পরীক্ষার জন্য দিয়েছিলেন আসমা কামরান।গত ২৭ মে করোনা রিপোর্ট পজিটিভ আসে আসমা কামরানের। এরপর ৫ জুন তার স্বামী সাবেক সিসিক মেয়র বদরউদ্দিন আহমদ কামরান করোনায় আক্রান্ত হন।এরই মধ্যে চিকিৎসায় আসমা কামরান কিছুটা সুস্থ হয়ে ওঠেন। কিন্তু গত সোমবার রাত পৌনে ৩টার দিকে ঢাকার সম্মিলিত সামরিক হাসপাতালে (সিএমএইচ) চিকিৎসাধীন অবস্থায় মারা যান বদরউদ্দিন কামরান।বর্তমানে মহিলা আওয়ামী লীগের নেত্রী আসমা কামরান নিজ বাসায় আইসোলেশনে রয়েছেন। তার শারীরিক অবস্থা স্থিতিশীল রয়েছে। ",20/9/2020,country-news
"গোলাপগঞ্জে একদিনে ১৪ জন করোনায় আক্রান্ত, পৌর এলাকা লকডাউন","সিলেটের গোলাপগঞ্জের পৌর এলাকায় এক দিনেই ১৪ জনের করোনাভাইরাস শনাক্ত হয়েছে। পরে তাৎক্ষণিক গোটা পৌর এলাকা লকডাউন ঘোষণা করা হয়েছে। এ নিয়ে উপজেলায় মোট ২১জন করোনাভাইরাসে আক্রান্ত হয়।



জানা গেছে, উপজেলার পৌর এলাকার টিকরবাড়ী গ্রামের এক বৃদ্ধ করোনাভাইরাসে আক্রান্ত হন। এরপর তার সংস্পর্শে আসা ৫৬ জন ব্যক্তির নমুনা সংগ্রহ করা হয়। এর মধ্যে শনিবার রাতে ১৪ জনের রিপোর্ট আসে পজিটিভ। তারা পৌর এলাকার টিকরবাড়ী গ্রামের বাসিন্দা।পৌরসভার মেয়র আমিনুল ইসলাম রাবেল বলেন, আর যাতে করোনাভাইরাসের সংক্রমণ না হয় সে জন্য পৌর এলাকা লকডাউন করা হয়েছে।উপজেলা নির্বাহী কর্মকর্তা মামুনুর রহমান জানান, ১৪ জনের করোনা শনাক্ত হওয়ার পর তাৎক্ষণিক ব্যবস্থা নেয়া হয়েছে। তাদের বাড়ি লকডাউন করা ছাড়াও সার্বক্ষণিক স্বাস্থ্যসেবা দেয়া হচ্ছে।",20/9/2020,country-news
দ্বিতীয় বিয়েতে সম্মতি না দেয়ায় গোলাপগঞ্জে স্ত্রীকে কুপিয়ে হত্যা,"দ্বিতীয় বিয়েতে সম্মতি না দেওয়ায় সিলেটের গোলাপগঞ্জে স্ত্রী শিল্পী বেগমকে (৩৮) কুপিয়ে হত্যা করেছে বিয়ে পাগল এনাম উদ্দিন।



সোমবার দুপুর দেড়টার দিকে উপজেলার বাঘা ইউনিয়নের উত্তর বাঘা মাঝের মহল্লায় এ হত্যাকাণ্ডের ঘটনা ঘটে।খুন হওয়া উপজেলার দক্ষিণ বাঘা গ্রামের ইদ্রিস আলীর মেয়ে ও তিন ছেলে সন্তানের জননী।এ ঘটনায় অভিযুক্ত স্বামী এনাম উদ্দিন পলাতক রয়েছে বলে জানিয়েছেন গোলাপগঞ্জ মডেল থানার ওসি মিজানুর রহমান।শিল্পী বেগমের ভাই ডা. আবদুস সামাদ বলেন, গত কয়েকদিন ধরে এনাম উদ্দিন দ্বিতীয় বিবাহ করার অনুমতি চেয়ে আমার বোনকে চাপ দিচ্ছিলেন। সোমবার দুপুরে এ বিষয় নিয়ে তাদের স্বামী-স্ত্রীর মধ্যে বাকবিতণ্ডা হয়। এক পর্যায়ে এনাম উদ্দিন উত্তেজিত হয়ে স্ত্রী শিল্পী বেগমের গলায় দা দিয়ে কোপ দিলে ঘটনাস্থলেই তিনি মারা যান। খবর পেয়ে পুলিশ ঘটনাস্থল পরিদর্শন ও লাশ উদ্ধার করে।ওসি মিজানুর রহমান জানান, লাশ ময়নাতদন্তের জন্য ওসমানী মেডিকেল কলেজ হাসপাতালের মর্গে প্রেরণ করা হয়েছে। এনাম উদ্দিনকে গ্রেফতারের চেষ্টা চলছে।",20/9/2020,country-news
সিলেটে বাবাকে কোদাল দিয়ে কুপিয়ে হত্যা করল ছেলে,"সিলেটের গোলাপগঞ্জে কোদাল ও বঁটি দিয়ে বাবাকে কুপিয়ে হত্যা করেছে ছেলে আতিকুর রহমান রাহেল (৩৭)। এ ঘটনায় তাকে গ্রেফতার করেছে পুলিশ।



শনিবার ভোরে বড়লেখা থেকে গোপন সংবাদের ভিত্তিতে পুলিশ তাকে গ্রেফতার করে থানায় নিয়ে আসে। এর আগে ওই ঘাতকের বিরুদ্ধে বাবা হত্যার ঘটনায় থানায় মামলা করা হয়। জানা গেছে, শুক্রবার উপজেলার সুনামপুর গ্রামে কথাকাটাকাটির জেরে পাষণ্ড ছেলে রাহেল তার বাবা আবদুল করিম খান ওরফে ঠাকুর মনাকে উপর্যুপরি বঁটি ও কোদাল দিয়ে কুপিয়ে হত্যা করে। এ সময় তার মা মিনারা বেগম (৫০)কেও কুপিয়ে আহত করে। তার মাকে মুমূর্ষু অবস্থায় সিলেট ওসমানী মেডিকেল কলেজ হাসপাতালে ভর্তি করা হয়। বর্তমানে তার অবস্থা আশংকাজনক বলে জানা গেছে। ঘটনার পর খুনি রাহেল পালিয়ে যায়। এরপর পুলিশ শনিবার ভোরে বড়লেখা উপজেলার বর্নি গ্রামের সৎপুর গ্রামের তার এক আত্মীয়র বাড়ি থেকে তাকে গ্রেফতার করে থানায় নিয়ে আসে। গোলাপগঞ্জ থানার ওসি মিজানুর রহমান ঘটনার সত্যতা নিশ্চিত করে জানান, শনিবার লাশ ময়নাতদন্তের পর এলাকায় নিয়ে দাফন করা হয়েছে। ",20/9/2020,country-news
স্থায়ী আবাস পাবেন গোলাপগঞ্জের ভূমিহীনরা,"জাতির পিতা বঙ্গবন্ধু শেখ মুজিবুর রহমানের জন্মশতবর্ষ বা মুজিববর্ষ উপলক্ষে সিলেটের গোলাপগঞ্জের ভূমিহীন ও গৃহহীনরা পাবেন স্থায়ী আবাস। ‘আশ্রয়ণের অধিকার, প্রধানমন্ত্রীর উপহার’- এ স্লোগান সামনে রেখে প্রধানমন্ত্রীর পক্ষ থেকে উপজেলার ভূমিহীন ও গৃহহীনদের এ উপহার দেয়া হবে। সম্প্রতি প্রধানমন্ত্রীর কার্যালয় থেকে জেলা প্রশাসকের মাধ্যমে এ সংক্রান্ত একটি চিঠি দেয়া হয়েছে উপজেলা প্রশাসনকে। এরপরই গৃহহীন ও ভূমিহীনদের তালিকা সংগ্রহের কাজ শুরু করেছে উপজেলা প্রশাসন।



চিঠিতে বলা হয়, উপজেলাভিত্তিক ‘ক’ শ্রেণিভুক্ত ভূমিহীন ও গৃহহীন পরিবার এবং ‘খ’ শ্রেণিভুক্ত যাদের জমি আছে ঘর নেই অর্থাৎ যাদের ১-১০ শতাংশ ভূমি আছে- এমন ব্যক্তিদের প্রকৃত তালিকা ৫ এপ্রিলের মধ্যে পাঠাতে হবে। চিঠি পাওয়ার পরদিন ১৬ মার্চ উপজেলার প্রতিটি ইউনিয়ন ভূমি অফিসের তহশিলদারদের নিয়ে বৈঠক করেন উপজেলা নির্বাহী কর্মকর্তা মামুনুর রহমান। এ সময় নির্ভুল তালিকা করে দ্রুত তা জমা দেয়ার নির্দেশ দেয়া হয় তাদের।এ বিষয়ে জানতে চাইলে উপজেলা নির্বাহী কর্মকর্তা মামুনুর রহমান বলেন, আমরা চিঠি পাওয়ার পর এসিল্যান্ড ও তহশিলদারদের নিয়ে বৈঠক করেছি। বৈঠকে ১০ দিনের মধ্যে উপজেলার প্রকৃত অসহায় গৃহহীন ও ভূমিহীন এবং যাদের জমি আছে ঘর নেই- এমন লোকদের নির্ভুল তালিকা করে জমা দেয়ার নির্দেশ দেয়া হয়েছে। তালিকা তৈরির পর তা জেলা প্রশাসকের কার্যালয়ে পাঠানো হবে। এরপর তাদের স্থায়ী আবাসের ব্যবস্থা করে দেয়া হবে।",20/9/2020,country-news
গোলাপগঞ্জে মাথা গোঁজার ঠাঁই পাচ্ছেন ৩০ ‘সুবর্ণ নাগরিক’,"জাতির পিতা বঙ্গবন্ধু শেখ মুজিবুর রহমানের জন্মশতবর্ষ বা মুজিববর্ষ উপলক্ষে সিলেটের গোলাপগঞ্জের ৩০ জন গৃহহীন ‘সুবর্ণ নাগরিক’ বা প্রতিবন্ধী পাচ্ছেন স্থায়ী মাথা গোঁজার ঠাঁই। মন্ত্রণালয় থেকে নির্দেশনা পাওয়ার পর এসব নাগরিকের একটি তালিকা করে ইতোমধ্যে পাঠানো হয়েছে সংশ্লিষ্ট মন্ত্রণালয়ে।



উপজেলার সমাজসেবা কার্যালয়ে তালিকাভুক্ত তিন হাজার ৭২১ জন প্রতিবন্ধী নাগরিকের মধ্য থেকে এ তালিকা করা হয়। এছাড়া মুজিববর্ষে উপজেলার সব প্রতিবন্ধীকেই ডিজিটাল কার্ডের মাধ্যমে ভাতার আওতায় আনা হয়েছে। তাদের জন্য করা হয়েছে ই-পেমেন্ট ব্যবস্থা।জানতে চাইলে উপজেলা সমাজসেবা কর্মকর্তা নুরুল হক যুগান্তরকে বলেন, সমাজসেবা অধিদফতর থেকে নির্দেশ পাওয়ার পর উপজেলার ৩০ জন গৃহহীন অসহায় ‘সুবর্ণ নাগরিক’ বা প্রতিবন্ধীর তালিকা করে মন্ত্রণালয়ে পাঠানো হয়েছে। জরিপ কার্যক্রম এখনও অব্যাহত আছে। আর কোনো গৃহহীন প্রতিবন্ধীর খোঁজ পেলে মন্ত্রণালয়ে তাদের নাম পাঠানো হবে। ইতিমধ্যে পাঠানো ৩০ জনের তালিকা কার্যকর হলে তাদের ঘর নির্মাণ করে স্থায়ী আবাসনের ব্যবস্থা করে দেয়া হবে। এছাড়া উপজেলার তিন হাজার ৭২১ জন প্রতিবন্ধী বা ‘সুবর্ণ নাগরিক’কে ডিজিটাল কার্ডের মাধ্যমে ভাতার আওতায় আনা হয়েছে। তারা এখন থেকে ই-পেমেন্টের মাধ্যমে ভাতা পাবেন।",20/9/2020,country-news
দ্বিতীয় বিয়ে করতে এসে যুক্তরাষ্ট্র প্রবাসী শ্রীঘরে,"সিলেটের গোলাপগঞ্জ উপজেলায় দ্বিতীয় বিয়ে করতে আসেন যুক্তরাষ্ট্র প্রবাসী ছাইদুর রহমান (৩৪)। তবে এই বিয়েতে প্রথম স্ত্রীর অনুমতি ছিল না। তাই বিয়ের বদলে যুক্তরাষ্ট্র প্রবাসীর ঠাঁই হলো শ্রীঘরে।



রোববার সন্ধ্যায় উপজেলার পৌর শহরের একটি কমিউনিটি সেন্টার থেকে পুলিশ তাকে আটকের পর শ্রীঘরে পাঠিয়েছে। আটককৃত প্রবাসী ছাইদুর রহমান সিলেটের জালালাবাদ থানার হাওসা গ্রামের ফজলুল হকের ছেলে।জানা যায়, যুক্তরাজ্য প্রবাসী ছাইদুর রহমান প্রথম স্ত্রী শাহিনার অনুমতি ছাড়াই দ্বিতীয় বিয়ের জন্য উপজেলার হুজুরের মেয়েকে পছন্দ করেন। এর আগে ছাইদুর রহমান প্রবাস থেকে ফোনের মাধ্যমে তড়িঘড়ি করে আকদ সম্পন্ন করেন।বিষয়টি জানার পর প্রবাসীর প্রথম স্ত্রী শাহিনা আক্তার রুমি সিলেট অতিরিক্ত চিফ মেট্রোপলিটন ম্যাজিস্ট্রেট আদালতে ছাইদুর রহমানের বিরুদ্ধে একটি মামলা (সি.আর মামলা নং-৫৪/২০২০) করেন। অন্যদিকে ছাইদুর রহমান বিয়ের জন্য শুক্রবার দেশে ফেরেন।এর পর তিনি উপজেলার পৌর এলাকার ডাকবাংলোর পাশে একটি ফ্লাট ভাড়া নেন বিয়ের জন্য। উভয়পক্ষের মধ্যে আলোচনার পর সিদ্ধান্ত হয় রোববার সন্ধ্যার পর পৌর এলাকার একটি কমিউনিটি সেন্টারে জাঁকঝমকপূর্ণভাবে অনুষ্ঠানের মাধ্যমে প্রবাসী ছাইদুর রহমান তার দ্বিতীয় স্ত্রীকে বরণ করবেন।এর পর বিয়ের সব আয়োজন সম্পন্ন করার পর প্রায় ৩০০ অতিথির জন্য খাবারের আয়োজন করা হয়। অতঃপর রোববার সন্ধ্যার পর প্রবাসী ছাইদুর রহমান যখন বরের পোশাক পরে বিয়ের আসরে যাওয়ার জন্য প্রস্তুতি নেন, ঠিক সেই মুহূর্তে সেখানে হাজির হয় একদল পুলিশ। এ সময় পুলিশ তাকে আটক করে থানায় নিয়ে যায়।এর আগে ২০১৯ সালের ২৫ জানুয়ারি ছাইদুর রহমান সুনামগঞ্জ জেলার জগন্নাথপুর উপজেলার লাউতলা গ্রামের কাচা মিয়ার মেয়ে শাহিনা আক্তার রুমিকে বিয়ে করেন। যুক্তরাজ্য প্রবাসীর কাছে নিজ কন্যাকে বিয়ে দিতে কাচা মিয়া কয়েক লাখ টাকা খরচ করেন।শুধু বিয়ের খরচ নয়, প্রবাসী জামাতার বিশেষ প্রয়োজনে তিনি প্রায় ১০ লাখ টাকা ঋণ দিয়েছেন। বিয়ের পর ছাইদুর রহমান যুক্তরাষ্ট্রে গিয়ে স্ত্রী ও শ্বশুরবাড়ির লোকজনের সঙ্গে যোগাযোগ বিচ্ছিন্ন করলে সম্পর্কের অবনতি ঘটে।এ ব্যাপারে ছাইদুর রহমানের প্রথম স্ত্রী শাহিনা আক্তার রুমির বাবা কাচা মিয়া যুগান্তরকে জানান, অনেক আশা করে আমার মেয়েকে যুক্তরাষ্ট্র প্রবাসী ছাইদুর রহমানের হাতে তুলে দিয়েছিলাম। কিন্তু আমার মেয়েকে বিয়ে করার পর সে নানা ছলছাতুরির মাধ্যমে আমাদের কাছ থেকে প্রায় ১০ লাখ টাকা নিয়েছে। এ ছাড়া বিয়েতে আরও প্রায় ৭-৮ লাখ টাকা খরচ হয়েছে।এ ব্যাপারে থানার ওসি মিজানুর রহমান জানান, বিয়েবাড়ি থেকে যুক্তরাষ্ট্র প্রবাসী ছাইদুর রহমানকে গ্রেফতার করা হয়েছে। ",20/9/2020,country-news
"সিলেটে পানিবন্দি ৩০ হাজার মানুষ, নিখোঁজ ১ ","পাহাড়ি ঢলে সিলেটের গোয়াইনঘাট উপজেলার নিম্নাঞ্চল তলিয়ে গেছে। এতে উসমান আলী (২৭) নামে এক যুবক নিখোঁজ রয়েছেন।



বুধবার দুপুর থেকে ফায়ার সার্ভিসের ডুবুরি দল তাকে উদ্ধারে কাজ শুরু করেছে বলে উপজেলা প্রশাসন নিশ্চিত করেছে।জানা গেছে, পাহাড়ি ঢলে প্লাবিত হয়েছে উপজেলার ২৮টি গ্রাম। এসব গ্রামে প্রায় ৩০ হাজার লোক পানিবন্দি হয়ে পড়েছে। পানির তোড়ে ভেসে যান রুস্তপুর ইউনিয়নের ভেড়িবিল গ্রামের আহমদ আলীর ছেলে উছমান আলী।গত দুইদিনের পাহাড়ি ঢলে সারী ও পিয়াইন নদী দিয়ে নেমে আসা পানিতে উপজেলার কয়েকশ’ ফিশারির মাছ পানিতে ভেসে গেছে, অনেকের ঘরবাড়িতে পানি উঠে গেছে। এছাড়া সারী-গোয়াইনঘাট সড়ক ও গোয়াইনঘাট জাফলং সড়কের বিভিন্ন স্থানে পানি উঠেছে।স্থানীয়রা জানায়, পুর্ব জাফলং ইউনিয়নের জাফলং চা বাগান, বাউরবাগ হাওর, আসামপাড়া হাওর, পুর্ব আলীরগাঁও ইউনিয়নের নাইন্দ, তীতকুল্লি, বুধিগাঁও, খাষ, দাড়াইল, বাংলাইন ও লাতু হাওর, পশ্চম আলীরগাঁও ইউনিয়নের সাতাইন, পাঁচপাড়া, পুকাশহাওরসহ উপজেলার বিভিন্ন গ্রাম প্লাবিত হয়েছে। সারী ও পিয়াইন নদীর পানি বিপদসীমার উপরে প্রবাহিত হচ্ছে।গোয়াইঘাট উপজেলা নির্বাহী কর্মকর্তা নাজমুস সাকিব জানান, উপজেলার ৮টি ইউনিয়ন প্লাবিত হয়েছে। এলাকার প্রায় ৩০ হাজার লোক পানিবন্দি হয়ে পড়েছে।
 ",20/9/2020,country-news
"সিলেটে হাওর দখল নিয়ে দুই পক্ষের সংঘর্ষ, গ্রেফতার ৩০","সিলেটের গোয়াইনঘাট উপজেলায় হাওর দখল নিয়ে দুই পক্ষের সংঘর্ষে ঘটনা ঘটেছে। এ ঘটনায় পুলিশ ৩০ জনকে গ্রেফতার করেছে।



জানা গেছে, শুক্রবার দুপুরে সিলেটের গোয়াইনঘাট উপজেলার লেঙ্গুরা ইউনিয়নের নিয়াগুল হাওর দখলকে কেন্দ্র করে শনিরগ্রামে দুইপক্ষের সংঘর্ষের ঘটনা ঘটে।সংঘাত এড়াতে পুলিশ ১৫ রাউন্ড রাবার বুলেট নিক্ষেপ করে। সংঘর্ষের ঘটনায় শনিরগ্রামের হাফিজ উল্লাহ এবং আব্দুস সাত্তার বাদী হয়ে পৃথক দুটি মামলা করেন। তাদের মধ্যে শুক্রবার ২৭ জনকে ও শনিবার আরও তিনজনকে গ্রেফতার করেছে পুলিশ।গোয়াইনঘাট থানার ওসি আব্দুল আহাদ জানান, গোয়াইনঘাটের নিয়াগুল হাওর দখলকে কেন্দ্র করে দুই পক্ষের সংঘর্ষের ঘটনা ঘটে। এ ঘটনায় ৩০ জনকে গ্রেফতার করা হয়েছে। তাদের বিরুদ্ধে ব্যবস্থা নেয়া হবে।",20/9/2020,country-news
পাথর তুলতে গিয়ে ঘরেফেরা হলো না দুই শ্রমিকের,"গভীর রাতে পাথর তুলতে গিয়ে ঘরে ফেরা হলো না দুই শ্রমিকের। ঝড়ো বৃষ্টিতে বজ্রপাতে তাদের মর্মান্তিক মৃত্যু হয়েছে।



বৃহস্পতিবার দিবাগত রাত ৩টার দিকে সিলেট জেলার গোয়াইনঘাট রুস্তমপুর ইউনিয়নের বীরমঙ্গল এলাকার পাথর কোয়ারিতে এ ঘটনা ঘটে।নিহতের নাম নূর মিয়া (৩৫) ও ময়না মিয়া (৩৬)।
নিহত নূর মিয়া রুস্তমপুর ইউনিয়নের নয়াপাড়া গ্রামের মৃত আব্দুল করিমের ছেলে ও ময়না মিয়া একই এলাকার ইসরাইল আলীর ছেলে।নিহতদের পরিবার সূত্রে জানা গেছে, বৃহস্পতিবার ৩টার দিকে পাথর তুলতে কোয়ারিতে যান নূর মিয়া ও ময়না মিয়া। পাথর তোলার সময় ভারী বর্ষণের ভেতর বজ্রপাতে তারা মারা যান। ",20/9/2020,country-news
সিলেটের জৈন্তাপুরে জমি দখল করতে গিয়ে ইউপি সদস্য গ্রেফতার,"সিলেটের জৈন্তাপুরে অবৈধভাবে জমি দখল করতে গিয়ে পুলিশের হাতে আটক হয়েছেন উপজেলার নিজপাট ইউনিয়নের ১নং ওয়ার্ডের সদস্য মনসুর আহমদ (৪৫)।



বৃহস্পতিবার রাত ১১টার দিকে উপজেলার ঘিলাতৈল এলাকায় মহাজির পরিবারের জায়গা দখলে গেলে সেখান থেকে তাকে আটক করে জৈন্তাপুর থানা পুলিশ। এলাকাকাসী জানায়, জৈন্তাপুর উপজেলার ত্রাণ ও পূর্ণবাসন মন্ত্রণালয়ের ভূমিতে মহাজির পরিবারের সদস্য মোহাম্মদ আলী মাক্কু মিয়ার পরিবার পরিজন নিয়ে বসবাস করে আসছিলেন। এরই মধ্যে দুই যুগের অধিক সময় হতে মহাজির পরিবারের জায়গা দখল ও টিলা কেটে বসতবাড়ি তৈরি করে যাচ্ছেন বর্তমান ইউপি সদস্য মো. মনসুর আহমদের নেতৃত্বে একটি প্রভাবশালী চক্র। বৃহস্পতিবার দিবাগত রাত ১১টায় ইউপি সদস্য মনসুরের নেতৃত্বে ঘিলাতৈল গ্রামের প্রায় শতাধিক লোকজন নিয়ে জায়গা দখল ও মোহাম্মদ আলী মাক্কুকে প্রাণে মেরে ফেলার জন্য হামলা চালায়। খবর পেয়ে জৈন্তাপুর থানা পুলিশ ঘটনাস্থলে গিয়ে গুরুতর আহতবস্থায় মোহাম্মদ আলী মাক্কুকে উদ্ধার করে সিলেট এমএজি ওসমানী মেডিকেল কলেজ হাসপাতালে প্রেরণ করে। এসময় ঘটনাস্থল হতে দেশীয় অস্ত্রসহ ইউপি সদস্য একাধিক জায়গা দখল মামলার আসামী মো. মনসুর আহমদকে আটক করে। মনসুরকে আটকের পর গা ঢাকা দিয়েছে তার সহযোগি হামলাকারীরা। এ ঘটনায় জৈন্তাপুর মডেল থানা পুলিশ অন্যদের ধরতে অভিযান শুরু করেছে এবং মহাজির পরিবারের গরু ও লুণ্ঠিত মালামাল উদ্ধারের চেষ্টা অব্যাহত আছে।জৈন্তাপুর মডেল থানার ওসি শ্যামল বনিক ঘটনার সত্যতা স্বীকার করে যুগান্তরকে জানান, খবর পেয়েই পুলিশ দ্রুত ঘটনাস্থলে পৌছে মোহাম্মদ আলী মাক্কুকে গুরুতর অবস্থায় উদ্ধার করে। ঘটনাস্থল থেকে দেশীয় অস্ত্রসহ মো. মনসুর আহমদকে আটক করে জেলহাজতে প্রেরণ করা হয়েছে। বাকিদের ধরতে পুলিশ অভিযান পরিচালনা করছে। মোহাম্মদ আলীর পরিবারের সদস্যদের নিরাপত্তায় পুলিশ মোতায়েন করা হয়েছে। এ ঘটনায় জমি দখল ও হত্যা চেষ্টা মামলা দায়ের করা হয়েছে। ",20/9/2020,country-news
‘মারা গেলে কবরে কোরআন তেলাওয়াত করিও’ স্ট্যাটাস দিয়ে যুবকের মৃত্যু!,"‘আমি মারা গেলে আমার কবরে ফুল দিও না, পারলে একটু কোরআন তেলাওয়াত করিও।’ একদিন আগে এমন স্ট্যাটাস দিয়ে সড়ক দুর্ঘটনায় প্রাণ হারালেন মো. মিজান আহমদ (২০) নামে সিলেটের এক যুবক।



জানা গেছে, সিলেটের কানাইঘাটে বিয়ের অনুষ্ঠান থেকে ফেরার পথে মোটরসাইকেল দুর্ঘটনায় মারা যান মিজান। তিনি উপজেলার দিঘীরপার পূর্ব ইউনিয়নের হিম্মতেরমাটি গ্রামের ফয়জুল হকের ছেলে। তার মৃত্যুতে পরিবার ও এলাকায় শোকের ছায়া নেমে এসেছে।মিজান বুধবার তার ফেসবুকে একটি স্ট্যাটাস দিয়ে বলেছিলেন, ‘আমি মারা গেলে আমার কবরে ফুল দিও না, পারলে একটু কোরআন তেলাওয়াত করিও।’ এ স্ট্যাটাস দেয়ার পরদিনই সড়ক দুর্ঘটনায় তার মর্মান্তিক মৃত্যু হল।বৃহস্পতিবার দুপুর ২টার দিকে জকিগঞ্জ উপজেলার আটগ্রামে একটি বিয়ের অনুষ্ঠানে গিয়েছিলেন তিনি। সেখান থেকে ফেরার পথে বিকালে কানাইঘাট উপজেলার সড়কের বাজার কাঠালপুর গেট এলাকায় সিএনজিচালিত অটোরিকশার সঙ্গে তার মোটরসাইকেলের মুখোমুখি সংঘর্ষ হয়। এতে তিনি গুরুতর আহত হন।খবর পেয়ে কানাইঘাট থানার এসআই আবু কাওছার পুলিশ নিয়ে দুর্ঘটনাস্থল পরিদর্শন করেন। স্থানীয়দের সহযোগিতায় তাকে দ্রুত সিলেট ওসমানী হাসপাতালে নেয়া হলে সন্ধ্যায় তিনি মারা যান।কানাইঘাট থানার ওসি মো. শামসুদ্দোহা সড়ক দুর্ঘটনায় ব্যবসায়ীর মৃত্যুর বিষয়টি নিশ্চিত করে জানান, দুর্ঘটনাকবলিত গাড়ি দুটি পুলিশ জব্দ করেছে।",20/9/2020,country-news
সিলেটে বাসচাপায় দাদি-নাতি নিহত,"সিলেটে মিনিবাসচাপায় শিশুসহ ২ জন নিহত হয়েছেন। সম্পর্কে তারা দাদি-নাতি। বৃহস্পতিবার সন্ধ্যা ৭টায় এ ঘটনা ঘটে দক্ষিণ সুরমার পারাইচক এলাকায়।



নিহতরা হচ্ছেন- দক্ষিণ সুরমার দাউদপুর গাংপাড় গ্রামের আহমদ আলীর ছেলে রাহাত (৭) ও তার দাদি বিবিজান (৬৫)।পুলিশ জানায়, রাস্তা পারাপারের সময় মিনিবাসটি তাদের চাপা দেয়। এতে ঘটনাস্থলেই তারা নিহত হন। লাশ উদ্ধার করে ওসমানী মেডিকেল কলেজ হাসপাতালের মর্গে পাঠিয়েছে পুলিশ। খবর পেয়ে পুলিশ ঘটনাস্থল থেকে ঘাতক মিনিবাস জব্দ করে। তবে এর আগেই পালিয়ে যায় ঘাতক চালক।মোগলাবাজার থানার ওসি সাহাবুল হোসেন ঘটনার বিষয়টি নিশ্চিত করেছেন।",20/9/2020,country-news
সিসিকে অন্তর্ভুক্ত করার দাবিতে মানববন্ধন,"সিলেট সিটি কর্পোরেশনে অন্তর্ভুক্তির দাবিতে মানববন্ধন কর্মসূচি পালিত হয়েছে। শহরতলীর টুকেরগাঁও, গৌরিপুর ও নোয়াগাঁও-হিন্দুপাড়াবাসী টুকেরবাজারের সুনামগঞ্জ রোডে এ কর্মসূচি পালন করেন। শুক্রবার বাদ জুমা এ কর্মসূচি পালিত হয়।



দাবি বাস্তবায়ন পরিষদের আহবায়ক আবু ঈসা মিয়ার সভাপতিত্বে মানববন্ধনে একাত্মতা ঘোষণা করে বক্তব্য রাখেন- সিলেট মহানগর আওয়ামী লীগের সাবেক সাধারণ সম্পাদক আসাদ উদ্দিন আহমদ, সিলেট বিভাগ গণদাবি পরিষদের সাধারণ সম্পাদক অধ্যাপক মো. শফিকুর রহমান, প্রবীণ মুরব্বি হাজী জালাল উদ্দিন, দাবি বাস্তবায়ন পরিষদের আহবায়ক সদস্য সচিব অ্যাডভোকেট ফারুক আহমদ, মাস্টার আবদুস শুকুর, সদর উপজেলা বিএনপির আহ্বায়ক একেএম তারেক কালাম, মাওলানা উসমান গনি, হাফিজ মাওলানা জসিম উদ্দিন, বিশিষ্ট মুরব্বি নজির হোসেন, ১নং ওয়ার্ড সদস্য গিয়াস উদ্দিন, ২নং ওয়ার্ড সদস্য মো. এনামুল হোসেন, ৩নং ওয়ার্ড সদস্য মো. আবদুল মালেক, মাস্টার আবদুল করিম, কাজী জুনেদ আহমদ, টুকেরবাজার ব্যবসায়ী কমিটির সাধারণ সম্পাদক নেওয়াজ উদ্দিন, সিলেট উন্নয়ন সংস্থার প্রতিষ্ঠাতা সভাপতি ডা. এএএম শিহাব উদ্দিন, মোতাওয়াল্লি মো. আলী আহমদ, শাহাব উদ্দিন, জেলা ছাত্রদলের সভাপতি আলতাফ হোসেন সুমন, মহানগর আওয়ামী লীগ নেতা শাব্বির খান, রেজাউর রহমান মোস্তাক, যুবনেতা আবদুস সালাম, তাঁতী লীগের যুগ্ম আহ্বায়ক আবদুল মতিন খান, যুবনেতা আবু জর মো. গৌস, নূরুল হক, আলী হোসেন, মহিউদ্দিন, থানা আওয়ামী লীগের সহ-সভাপতি আবু বকর পারভেজ, দেলোয়ার হোসেন, ইমাম উদ্দিন, মুরব্বি মনির উদ্দিন, রায়হান উদ্দিন, হাজী আবদুল হক, বদরুল ইসলাম, মদনমোহন কলেজ ছাত্রলীগের সাধারণ সম্পাদক মিফতাহুল হুসেন লিমন, মো. আজমল, শাহ আলম, জুবের, দিলোয়ার, সত্তার, শাহিন, কাজী আহমদ শিবলী, আদিল হোসেন, কয়েস, আজাদ, মাছুম আহমদ, শীতল চন্দ, ছানা চন্দ, রুমান, আব্দুর রহিম, ফজল আহমদ রানা, সাদিক প্রমুখ।অনুষ্ঠান পরিচালনা করেন শাবিপ্রবির স্কুল অ্যান্ড কলেজ বিভাগের প্রভাষক মাছুম আহমদ। মানববন্ধনে সিলেট নগরীর ১,২,৩নং ওয়ার্ড ও ৫নং ওয়ার্ডের খুরুমখলা গ্রামকে নিয়ে সিটি কর্পোরেশনের একটি ওয়ার্ড গঠনেরও দাবি তুলা হয়।",20/9/2020,country-news
সিলেটে পুলিশের স্ত্রীর ঝুলন্ত লাশ উদ্ধার,"সিলেটে পুলিশের স্ত্রীর ঝুলন্ত লাশ উদ্ধার হয়েছে। উদ্ধার হওয়া সানন্দা মল্লিক (৩০) মহানগর পুলিশের দক্ষিণ সুরমা থানার কনস্টেবল বাসুদেব মল্লিকের স্ত্রী। তিনি দুই সন্তানের জননী। রোববার দুপুরে বিমানবন্দর থানা পুলিশ ঝুলন্ত লাশটি উদ্ধার করে।



বিষয়টি নিশ্চিত করেছেন সিলেট বিমানবন্দর থানার ওসি শাহাদাৎ হোসেন। তার দাবি, সানন্দা মানসিক রোগী। গত দুই সপ্তাহ আগে ডাক্তারও দেখানো হয়েছিল। সুরতহাল রিপোর্ট অনুযায়ী সানন্দা আত্মহত্যা করেছে বলেই পুলিশের সন্দেহ। তারপরও মৃত্যুর কারণ সম্পর্কে নিশ্চিত হতে লাশ ময়নাতদন্তের জন্য সিলেট ওসমানী মেডিকেল কলেজ হাসপাতাল মর্গে পাঠানো হয়েছে।পুলিশ কনস্টেবল বাসুদেব ও সানন্দার ১০ বছর ও ৩ বছরের দুটি মেয়ে রয়েছে। কনস্টেবল বাসুদেব মল্লিক ২ মেয়ে ও স্ত্রীকে নিয়ে বিমানবন্দর থানাধীন মজুমদারি এলাকার ৮নং বাসার ৪র্থ তলায় ভাড়া থাকতেন। দুপুরে বাসার ড্রইং রুমে গলায় ওড়না পেঁচানো অবস্থায় সানন্দার লাশ পাওয়া যায়। ঘটনার সময় স্বামী বাসুদেব বাসায় থাকলেও ঘুমন্ত ছিলেন বলে পুলিশের দাবি।",20/9/2020,country-news
সিলেটে ৭২ ঘণ্টার পরিবহন ধর্মঘট ১০ ঘণ্টায় প্রত্যাহার,"সিলেটে বাঁশকল বসিয়ে চাঁদাবাজির অভিযোগে শুরু হওয়া টানা ৭২ ঘণ্টার পরিবহন ধর্মঘট অবশেষে ১০ ঘণ্টার মাথায় প্রত্যাহার করে নেয়া হয়েছে। রোববার ভোর ৬টায় শুরু হওয়া ধর্মঘট বিকাল ৩টায় প্রত্যাহারের ঘোষণা দেয় জেলা ট্রাক মালিক গ্রুপ এবং সিলেট জেলা ট্রাক, পিকআপ ও কাভার্ড ভ্যান শ্রমিক ইউনিয়ন।



বিষয়টি নিশ্চিত করেছেন সিলেট জেলা ট্রাক মালিক গ্রুপের সভাপতি গোলাম হাদী ছয়ফুল।ধর্মঘট আহ্বানের পর রোববার বিকাল ৩টার দিকে সিলেট জেলা পুলিশ কার্যালয়ে বৈঠক অনুষ্ঠিত হয়। এতে পরিবহন নেতারা ছাড়াও পুলিশ সুপার এবং ভার্চুয়াল পদ্ধতিতে অংশ নেন সিলেটের জেলা প্রশাসক এম কাজী এমদাদুল ইসলাম।সিলেট জেলা ট্রাক মালিক গ্রুপের সভাপতি গোলাম হাদী ছয়ফুল জানান, বাঁশকল বসিয়ে রয়েলটির নামে চাঁদাবাজির প্রতিবাদে আমরা ধর্মঘট শুরু করছিলাম। প্রশাসনের সঙ্গে বৈঠকের পর অভিযোগ তদন্ত করে যথাযথ ব্যবস্থা গ্রহণের আশ্বাস পেলে আমরা ৭২ ঘণ্টার ধর্মঘট ১০ ঘণ্টার মাথায় প্রত্যাহার করে নিয়েছি।",20/9/2020,country-news
সিলেটে মেয়রের বিরুদ্ধে হিজড়াদের মানববন্ধন,"সিলেট সিটি কর্পোরেশনের মেয়র আরিফুল হক চৌধুরীর বিরুদ্ধে দুর্ব্যবহারের অভিযোগ তুলে মানববন্ধন করেছে হিজড়া জনগোষ্ঠী। রোববার বিকালে নগরীর রিকাবীবাজারে স্টেডিয়াম মার্কেটের সামনে এ কর্মসূচি পালিত হয়।



সিলেট হিজড়া কল্যাণ সংস্থা, নারী উদ্যোগ কল্যাণ সমিতি ও সিলেট হিজড়া বাউল সংগঠন যৌথভাবে এ কর্মসূচি পালন করে। এতে বক্তব্য রাখেন- মিজান মিয়া, কমলা বেগম, তুষার, পায়েল, নিলীমা, হাসি, ময়ূরী, রুমা, শুভ, মোস্তফা ও সাদ্দাম।বক্তব্যে বলা হয়- গত বৃহস্পতিবার হিজড়াদের দ্বারা পরিচালিত একটি চটপটির দোকান ভাংচুর করেন মেয়র আরিফুল হক চৌধুরী। ওই সময় এক হিজড়াকে মারধরও করেন তিনি। সমাজের অবহেলিত সম্প্রদায়ের লোকদের প্রতি এটি গর্হিত কাজ বলে তারা অবহিত করেন।করোনাকালে হিজড়ারা ক্ষতিগ্রস্ত হয়েছেন দাবি করে মানববন্ধন থেকে তাদের উপযুক্ত কর্মসংস্থান সৃষ্টির দাবি জানানো হয়।",20/9/2020,country-news
দুই মন্ত্রীর নিরাপত্তায় করোনা আক্রান্ত ওসি !,"সিলেট সফরে আসা দুই মন্ত্রীর নিরাপত্তার দায়িত্বে ছিলেন করোনা আক্রান্ত সিলেট কোতোয়ালী থানার ওসি সেলিম মিয়া ! মন্ত্রীরা চলে যাওয়ার পর বিষয়টি নিয়ে তোলপাড় চলছে সিলেটের প্রশাসন ও রাজনৈতিক মহলে।



এদিকে, করোনার স্যাম্পল জমা দেয়ার পরও কোয়ারেন্টিনে না থেকে কেনো তাকে ডিউটিতে দেয়া হলে এ ব্যাপারে স্পষ্ট কোনো বক্তব্য নেই কর্তাদের। শুক্রবার সিলেট মেট্রোপলিটন পুলিশের উপ কমিশনার আজহার আলী শেখকে ফোন করা হলে তিনি এ ব্যাপারে কোনো মন্তব্য করতে রাজি হননি। তিনি বলেন, এসএমপি মিডিয়াকে জিজ্ঞাসা করেন।এসএমপির মুখপাত্র জ্যেতিম্ময় সরকার বলেন, ঘটনাটি জানার পর পরই বিষয়টি উর্ধ্বতন কর্তপক্ষকে জানানো হয়েছে। বিষয়টি তারা দেখছেন। অপরদিকে কোতোয়ালী থানার করোনা আক্রান্ত ওসি শুক্রবার থেকে আইসোলেশনে গেছেন বলে জানা গেছে। উল্লেখ্য, গত বৃহস্পতিবার সিলেট সফর করেন পররাষ্ট্রমন্ত্রী ড. এ কে আবদুল মোমেন ও তথ্যমন্ত্রী ড. হাছান মাহমুদ। ",20/9/2020,country-news
সিলেট সিটি কর্পোরেশনের আওতাভুক্ত হল শাবি,"দীর্ঘ প্রতীক্ষার পর সিলেট সিটি কর্পোরেশনের (সিসিক) আওতাভুক্ত হয়েছে শাহজালাল বিজ্ঞান ও প্রযুক্তি বিশ্ববিদ্যালয়। শাবি ভিসি অধ্যাপক ফরিদ উদ্দিন আহমেদ বিষয়টি নিশ্চিত করেছেন।



তিনি বলেন, শাবিসহ বেশ কিছু এলাকা সিটি কর্পোরেশনের আওতাধীন করে রোববার গণবিজ্ঞপ্তির মাধ্যমে বিষয়টি জানিয়েছে সিলেট জেলা প্রশাসন।শাবি ভিসি অধ্যাপক ফরিদ উদ্দিন আরও বলেন, সিসিকের অন্তর্ভুক্তি নিঃসন্দেহে আমাদের জন্য অনেক ভালো খবর। এতে বিশ্ববিদ্যালয়ের শিক্ষক-শিক্ষার্থীসহ সংশ্লিষ্টদের নাগরিক সুবিধা আরও বাড়বে। এজন্য তিনি সংশ্লিষ্টদের ধন্যবাদ জ্ঞাপন করেন।
সিলেটের জেলা প্রশাসক এম কাজী এমদাদুল ইসলামের স্বাক্ষরিত এই গণবিজ্ঞপ্তিতে সিলেট সদর ও দক্ষিণ সুরমা উপজেলার বেশ কিছু এলাকাকে সিলেট সিটি কর্পোরেশনের অন্তর্ভুক্ত করার প্রাথমিক সিদ্ধান্ত নেয়া হয়েছে। আয়তনের দিক দিয়ে দেশের সবচেয়ে ছোট সিলেট সিটি কর্পোরেশন (সিসিক)। ২৬ দশমিক ৫ বর্গকিলোমিটার আয়তনের এই নগরকে ২০১৪ সালে সম্প্রসারণে উদ্যোগ নেয় সিসিক। দীর্ঘ পরিক্রমায় বর্তমান গণবিজ্ঞপ্তি অনুসারে তা প্রায় ৫৭ কিলোমিটারে উন্নীত হবে।সিটি কর্পোরেশনের অন্তর্ভুক্ত করার জন্য প্রাথমিক সিদ্ধান্ত নেয়া এলাকাগুলোর বাসিন্দাদের কোনো পরামর্শ বা অভিযোগ থাকলে আগামী ৮ সেপ্টেম্বরের মধ্যে জেলা প্রশাসকের কাছে লিখিতভাবে জানানোর জন্যও বলা হয়েছে গণবিজ্ঞপ্তিতে।এ ব্যাপারে সিসিক মেয়র আরিফুল হক চৌধুরী বলেন, সিলেট সিটি কর্পোরেশনের এলাকা সম্প্রসারণের গণবিজ্ঞপ্তি প্রকাশ করেছে জেলা প্রশাসন। এটি সিসিকের এলাকা সম্প্রসারণের একটি প্রাথমিক ধাপ।উল্লেখ্য, ১৮৭৮ সালে পৌনে দুই বর্গকিলোমিটার এলাকা নিয়ে গঠিত হয় সিলেট পৌরসভা। পরে ২০০২ সালে সিলেট সিটি কর্পোরেশনে উন্নীত হয়।",20/9/2020,country-news
সিলেটে শ্রমিক নেতা রিপনের খুনিদের শাস্তির দাবিতে মানববন্ধন,"সিলেট বিভাগীয় ট্যাঙ্কলরি শ্রমিক ইউনিয়নের সাধারণ সম্পাদক মো. ইকবাল হোসেন রিপন হত্যা মামলার সুষ্ঠু তদন্তসহ দ্রুতবিচারের মাধ্যমে আসামিদের দৃষ্টান্তমূলক শাস্তির দাবিতে প্রধানমন্ত্রী শেখ হাসিনা বরাবর স্মারকলিপি প্রদান করেছেন সংগঠনের নেতারা।



সোমবার সকালে সর্বস্তরের ট্যাঙ্কলরি শ্রমিক নেতারা বিক্ষোভ মিছিলসহকারে নগরীর দক্ষিণ সুরমার বাবনা পয়েন্ট সংলগ্ন যমুনা ডিপোর সামনে থেকে জেলা প্রশাসকের কার্যালয়ে আসেন। এ সময় শ্রমিক নেতারা সিলেটের জেলা প্রশাসক এম কাজী এমদাদুল ইসলামের মাধ্যমে প্রধানমন্ত্রী বরাবর এ স্মারকলিপি প্রদান করেন। স্মারকলিপি প্রদান শেষে শ্রমিক নেতারা শান্তিপূর্ণভাবে মানববন্ধন কর্মসূচি পালন করেন।শ্রমিক নেতা রিপনের খুনির ফাঁসির দাবিতে বিক্ষোভ মিছিল ও মানববন্ধনে সভাপতিত্ব করেন সিলেট বিভাগীয় ট্যাঙ্কলরি শ্রমিক ইউনিয়নের সভাপতি মো. মনির হোসেন। দফতর প্রধান সহকারী রকিব হাসানের পরিচালনায় মানববন্ধনে বক্তব্য রাখেন সংগঠনের সহ-সভাপতি কাউছার আহমদ, সাংগঠনিক সম্পাদক মো. আব্দুল আজিজ, সহ-সাধারণ সম্পাদক সোহেল আহমদ, অর্থ সম্পাদক মো. ইকবাল হোসেন, দফতর সম্পাদক মো. আলমগীর হোসেন, প্রচার সম্পাদক মো. গোলাপ খান, লাইন সম্পাদক কবির খান, কার্যকারী সদস্য বশির মিয়া, আব্দুল জলিল প্রমুখ। এছাড়াও বিক্ষোভ মিছিল ও মানববন্ধনে অসংখ্য শ্রমিক নেতাকর্মী উপস্থিত ছিলেন।রিপনের খুনিদের দৃষ্টান্তমূলক শাস্তির দাবিতে স্বরাষ্ট্রমন্ত্রী, আইনমন্ত্রী, পুলিশ মহাপরিদর্শক, পুলিশ সুপার সিলেটসহ বিভিন্ন দফতরে অনুলিপি দেয়া হয়েছে।",20/9/2020,country-news
"সিলেটে যোগাযোগের করুণ হাল, তিন মন্ত্রণালয়ে চেম্বারের চিঠি","সিলেটের যোগাযোগ ব্যবস্থার করুণ অবস্থা বর্ণনা করে এবং সম্ভাবনার কথা তুলে ধরে সোমবার তিনটি মন্ত্রণালয়ে চিঠি প্রেরণ করেছে দি সিলেট চেম্বার অব কমার্স অ্যান্ড ইন্ডাস্ট্রি।



সিলেট-ঢাকা মহাসড়ক চার লেনে উন্নীতকরণসহ শিল্প ও পর্যটন খাতে সম্ভাবনাময় সিলেটের যোগাযোগের দ্রুত উন্নয়নে এই চিঠি প্রেরণ করা হয়েছে বলে জানিয়েছেন চেম্বারের সভাপতি আবু তাহের মো. শোয়েব।তিনি জানান, সড়ক পরিবহন ও সেতু মন্ত্রণালয়, পররাষ্ট্র মন্ত্রণালয় ও পরিকল্পনা মন্ত্রণালয়ে এ চিঠি পাঠানো হয়েছে।চিঠিতে বলা হয়েছে- ঢাকাসহ সারা দেশের সঙ্গে সিলেটের যোগাযোগ উন্নতকরণে ঢাকা-সিলেট মহাসড়ক চার লেনে উন্নীতকরণ জরুরি। যোগাযোগ ব্যবস্থার উন্নয়ন হলে সিলেট থেকে সরকারের রাজস্ব আয় প্রচুর পরিমাণে বৃদ্ধি পাবে বলে ব্যবসায়ীদের অভিভাবক সংগঠন চেম্বারের চিঠিতে উল্লেখ করা হয়েছে।

চিঠিতে বলা হয়েছে- ২০১০ সালে এয়ারপোর্ট-বাদাঘাট-তেমুখি সড়ক সম্প্রসারণের কাজ শুরুর উদ্যোগ গ্রহণ করা হয়। পরবর্তীতে সিলেটবাসী দুই লেনের এই সড়কটি চার লেনে উন্নীত করার দাবি জানান। এর পরিপ্রেক্ষিতে ২০১৬ সালে সড়ক পরিবহন ও সেতু মন্ত্রণালয়ে প্রস্তাবনা পাঠানো হয়। পরবর্তীতে উক্ত প্রস্তাবনা সংশোধন করে চার লেন ছাড়াও সড়কের সঙ্গে দুটি সার্ভিস লেনও যুক্ত করে নতুন করে আবার প্রস্তাবনা মন্ত্রণালয়ে পাঠানো হয়। অথচ প্রায় ১০ বছর পেরিয়ে গেলেও রাস্তাটির সম্প্রসারণ কাজ আলোর মুখ দেখেনি।চেম্বারের চিঠিতে আরও উল্লেখ করা হয়- সিলেট-এয়ারপোর্ট-কোম্পানীগঞ্জ সড়ক শুধু পাথর পরিবহনের জন্যই গুরুত্বপূর্ণ নয়। ওই অঞ্চলে ভোলাগঞ্জ শুল্ক স্টেশন রয়েছে। ভারত থেকে পাথর, চুনাপাথর ইত্যাদি আমদানিতে গুরুত্বপূর্ণ ভূমিকা পালন করে স্টেশনটি।পাশাপাশি পর্যটন কেন্দ্র সাদাপাথর, বিছানাকান্দি, পান্থমাই ঘিরে পর্যটকদের চাপ বেড়েছে। সিলেট বিভাগীয় আন্তর্জাতিক ক্রিকেট স্টেডিয়ামও রয়েছে এয়ারপোর্ট এলাকায়। তাছাড়া এয়ারপোর্ট-বাদাঘাট-তেমুখি সড়ক সম্প্রসারণ হলে সিলেট-সুনামগঞ্জ মহাসড়ক তথা সুবিদবাজার-আম্বরখানা-এয়ারপোর্ট রোডে যানজট কমবে।চেম্বার নেতারা চিঠিতে বলেন- সিলেট প্রবাসী অধ্যুষিত অঞ্চল এবং পর্যটন নগরী হিসেবে পরিচিত। এখানে বিদেশি বিনিয়োগের প্রচুর সম্ভাবনা রয়েছে। এছাড়াও ভারতের সেভেন সিস্টারের সঙ্গে সহজ যোগাযোগ ব্যবস্থা, সিলেট-লন্ডন-ম্যানচেস্টার সরাসরি ফ্লাইট চালু, কোম্পানীগঞ্জে সিলেট হাইটেক পার্ক, গোয়াইঘাটে স্পেশাল ইকোনমিক জোন ও তামাবিলে পূর্ণাঙ্গ স্থলবন্দর নির্মিত হওয়ায় সিলেটে ব্যবসা-বাণিজ্য ও নতুন নতুন শিল্প প্রতিষ্ঠান গড়ে উঠার প্রচুর সম্ভাবনা রয়েছে।",20/9/2020,country-news
কর্মসংস্থানের দাবিতে বেকার শ্রমিকদের ‘নৌকা মিছিল’,"বাংলাদেশ জাতীয় শ্রমিক লীগের অন্তর্ভুক্ত সিলেটের কোম্পানীগঞ্জ উপজেলা পানি নিষ্কাশন, বালু-পাথর উত্তোলন ও বহনকারী শ্রমিক ইউনিয়নের উদ্যোগে ধলাই নদীতে বেকার শ্রমিকদের কর্মসংস্থানসহ ৫ দফা দাবিতে ‘নৌকা মিছিল’ অনুষ্ঠিত হয়েছে।



সোমবার দয়ার বাজার থেকে নৌকা মিছিলসহকারে শ্রমিকরা হাসপাতাল ঘাটে এসে এক সমাবেশে মিলিত হন। পরে বিক্ষোভ মিছিলটি কোম্পানীগঞ্জের প্রধান প্রধান রাস্তা প্রদক্ষিণ শেষে উপজেলা পরিষদ প্রাঙ্গণে অবস্থান কর্মসূচি পালন করা হয়।সংগঠনের সভাপতি ও কোম্পানীগঞ্জ উপজেলা আওয়ামী লীগের শ্রম সম্পাদক সিরাজুল ইসলামের সভাপতিত্বে ও সাধারণ সম্পাদক রিয়াজ উদ্দিনের পরিচালনায় অনুষ্ঠিত সংক্ষিপ্ত সমাবেশে বক্তারা বলেন, আমাদের কর্মসংস্থানসহ ৫ দফা দাবিতে আমরা কোম্পানীগঞ্জ উপজেলা নির্বাহী অফিসারে কাছে গত ২৮ জুলাই আমাদের দাবি দাওয়া সম্বলিত স্মারকলিপি প্রদান করি। কিন্তু অত্যন্ত দুঃখের বিষয় শ্রমিকদের বাঁচা-মরার বিষয় জড়িত স্মারকলিপিটি উপজেলা নির্বাহী কর্মকর্তা গ্রহণ করলেও আজ পর্যন্ত এর কোনো সুরাহা হয়নি। তাই আমরা এই কর্মসূচি পালন করেছি। অবিলম্বে ৫ দফা দাবি মানা না হলে কঠিন কর্মসূচি ঘোষণা করা হবে।সমাবেশে অন্যান্যের মধ্যে বক্তব্য রাখেন সংগঠনের সহ-সভাপতি মখবুল হোসেন মঙ্গল, আব্দুল মালিক, ফয়ছল আহমদ বাদশা, জুনেদ আহমদ, মাসুক মিয়া, নুরুল ইসলাম, ময়না মিয়া, বাবুল মিয়া, শ্রী সুদীর বাবু, হুসেন আলী প্রমুখ।",20/9/2020,country-news
লন্ডন-সিলেট সরাসরি ফ্লাইট: ‘অচিন পাখি’র ৬৫ যাত্রীই করোনামুক্ত,"অবশেষে লন্ডন-সিলেট রুটে সরাসরি ফ্লাইট শুরু হয়েছে। সোমবার সকাল ১০টা ১০ মিনিটে বিজি-২০২ ‘অচিন পাখি’ এয়ারক্রাফটটি ১১৫ জন যাত্রী নিয়ে সিলেট পৌঁছায়। এর মধ্যে সিলেটের যাত্রী ৬৫ জন যাত্রী ছিলেন সিলেটের। বাকিরা ঢাকার যাত্রী।



সিলেট ওসমানী আন্তর্জাতিক বিমানবন্দরের ব্যবস্থাপক হাফিজ আহমদ জানান, এ তথ্য নিশ্চিত করে বলেন, লন্ডন থেকে আসা সিলেটের ৬৫ জন যাত্রীর স্বাস্থ্য পরীক্ষার পর সুস্থ পাওয়া গেছে। ফলে কাউকে আইসোলেশনে যেতে হয়নি। সিলেটে যাত্রা বিরতির পর বাকি যাত্রীদের নিয়ে ফ্লাইটটি ঢাকার উদ্দেশ্যে সিলেট ছাড়ে।তিনি জানান, সিলেট-লন্ডন বিমানের সরাসরি ফ্লাইটটি দীর্ঘ প্রায় এক মাস বন্ধ থাকার পর চালু হল। এখন থেকে সপ্তাহের সোমবার লন্ডন-সিলেট-ঢাকা রুটে চলাচল করবে।বিমান সূত্র জানায়, ২০১৮ সালে বিজয়ের মাসে প্রধানমন্ত্রী শেখ হাসিনা বিমানের বহরে এয়ারক্রাফট ‘অচিন পাখি’র উদ্বোধন করেন। গত ১৬ জুলাই লন্ডন-সিলেট রুটে সরাসরি ফ্লাইট বন্ধের সিদ্ধান্ত নেয় বিমান বাংলাদেশ এয়ারলাইন্স।বলা হয়, লন্ডন থেকে দেশে আসা সিলেটের যাত্রীরা হযরত শাহজালাল আন্তর্জাতিক বিমানবন্দরে ইমিগ্রেশন সম্পন্ন করে অভ্যন্তরীণ ফ্লাইটে তাদের সিলেটে ফিরতে হবে। এমন ঘোষণার পর লন্ডন-সিলেট ফ্লাইট হঠাৎ লন্ডন-ঢাকা করা হলে সিলেট অঞ্চলের যুক্তরাজ্য প্রবাসীসহ ব্যবসায়ীরা ক্ষুব্ধ হন।এমন অভিযোগ পেয়ে সিলেট-১ আসনের সাংসদ পররাষ্ট্রমন্ত্রী ড. একে আবদুল মোমেন তিন মন্ত্রণালয়ের সভা আহ্বান করেন। নির্দেশ দেন পুনরায় লন্ডন-সিলেট ফ্লাইট চালুর।",20/9/2020,country-news
সরাসরি লন্ডন-সিলেট ফ্লাইট সোমবার থেকে,"দীর্ঘ কয়েক মাস বন্ধ থাকার পর লন্ডন-সিলেট সরাসরি ফ্লাইট শুরু হচ্ছে সোমবার থেকে। লন্ডন থেকে আসা ফ্লাইট সকাল ৯টায় সিলেট ওসমানী আন্তর্জাতিক বিমানবন্দরে অবতরণ করার কথা। পরে সিলেট হয়ে ফ্লাইটটি ঢাকার হযরত শাহজালাল আন্তর্জাতিক বিমানবন্দরে যাবে।



সিলেট ওসমানী বিমানবন্দরের ব্যবস্থাপক হাফিজ আহমদ বিষয়টি যুগান্তরকে নিশ্চিত করেছেন। তিনি জানান, বিমানের ফ্লাইটে মোট ১২৪ জন যাত্রী আসছেন। এর মধ্যে ৬৯ জন সিলেটের ও ৬৫ জন ঢাকার যাত্রী রয়েছেন।এদিকে আটাব গণতান্ত্রিক ঐক্যফ্রন্ট সিলেট অঞ্চলের চেয়ারম্যান আবদুল জব্বার জলিল জানান, করোনার অজুহাত ও সব ষড়যন্ত্র ছিন্ন করে অবশেষে সিলেট-লন্ডন সরাসরি ফ্লাইট চালু হচ্ছে। কারণ অন্যত্র বিমান চলাচল অনেক আগে শুরু হলেও নানা অজুহাতে সিলেটের ফ্লাইট বন্ধ রাখা হয়েছিল।তিনি জানান, লন্ডন থেকে আসা যাত্রীদের জন্য আইসোলেশন সেন্টার রোববার প্রস্তুত করা হয়েছে। সিলেট নগরীর ধোপাদিঘীরপাড়ের হোটেল ফরচুন গার্ডেনে স্থাপিত আইসোলেশন সেন্টার রোববার পরিদর্শন করেছেন সিলেটের জেলা প্রশাসক এম কাজী এমদাদুল ইসলাম, সেনাবাহিনীর প্রতিনিধি লে. কর্নেল কামাল পাশা পিএসি ও মহানগর আওয়ামী লীগের সাধারণ সম্পাদক অধ্যাপক জাকির হোসেন।এদিকে বেসরকারি বিমান পরিবহন ও পর্যটন মন্ত্রণালয়ের এক পত্রে সিলেটে বাংলাদেশ বিমানের ফ্লাইট অবতরণের বিষয়ে আনুষঙ্গিক প্রস্তুতি নিতে বলা হয়েছে। এর আগে গত মঙ্গলবার বেসরকারি বিমান পরিবহন ও পর্যটন মন্ত্রণালয়ের উপসচিব রোকসিন্দা ফারহানা স্বাক্ষরিত পত্রে ফ্লাইট চালুর বিষয়টি জানানো হয়।বিমান সংশ্লিষ্টরা জানান, ফ্লাইটে যদি কোনো আক্রান্ত সন্দেহভাজন থেকে থাকেন, তাদের জন্য আইসোলেশন বাধ্যতামূলক। তবে যেসব যাত্রীর করোনা নেগেটিভ সার্টিফিকেট থাকবে সেসব যাত্রী নিজ নিজ গন্তব্যে চলে যাবেন।করোনাভাইরাসের কারণে সিলেটে আইসোলেশন ব্যবস্থা না থাকায় লন্ডন-সিলেট ফ্লাইট হঠাৎ লন্ডন-ঢাকা করা হলে সিলেট অঞ্চলের যুক্তরাজ্য প্রবাসীসহ ব্যবসায়ীরা ক্ষুব্ধ হন।এমন অভিযোগ পেয়ে সিলেট-১ আসনের সাংসদ পররাষ্ট্রমন্ত্রী ড. একে আবদুল মোমেন তিন মন্ত্রণালয়ের সভা আহ্বান করেন। নির্দেশ দেন পুনরায় লন্ডন-সিলেট ফ্লাইট চালু করার লক্ষ্যে আইসোলেশন সেন্টারের ব্যবস্থা করার। এরই ধারাবাহিকতায় সোমবার থেকে লন্ডন-সিলেট সরাসরি ফ্লাইট চালু হচ্ছে।",20/9/2020,country-news
ক্যারাম খেলা নিয়ে আ’লীগ নেতার গুলিতে কিশোর আহত,"সিলেট নগরীতে পূর্ব বিরোধ ও ক্যারাম খেলাকে কেন্দ্র করে গুলি ছোড়ার ঘটনা ঘটেছে। এতে গুলিবিদ্ধ হয়েছেন ফাহিম আহমদ (১৪) নামের এক কিশোর।



শুক্রবার সন্ধ্যায় নগরীর ফাজিলচিস্ত এলাকায় ৭নং ওয়ার্ড আওয়ামী লীগের সাধারণ সম্পাদক সায়েক খানের প্রকাশ্যে গুলিবর্ষণ শুরু হলে গুলিবিদ্ধ হন ফাহিম। খবর পেয়ে এসএমপির দুই থানার পুলিশ গিয়ে পরিস্থিতি নিয়ন্ত্রণে আনে। তবে উভয় পক্ষে উত্তেজনা বিরাজ করায় ঘটনাস্থলে পুলিশ সদস্য মোতায়েন রয়েছে। সিলেট মহানগর পুলিশের কোতোয়ালি থানার ওসি সেলিম মিয়া ও বিমাবন্দর থানার ওসি শাহাদৎ হোসেন জানান, ক্যারাম খেলাকে কেন্দ্র করে দুটি পক্ষের মধ্যে উত্তেজনা সৃষ্টি হয়। এ সময় গুলি বর্ষণের ঘটনা ঘটে বলে স্থানীয়রা জানিয়েছেন। সিলেট সিটি কর্পোরেশনের ৭নং ওয়ার্ড কাউন্সিলর আফতাব হোসেন খানের দাবি, অপরাধ নিয়ন্ত্রণে এলাকার যুব সমাজ বাধা দিলে সায়েক খান তাদের ওপর গুলি করেন। এতে ফাহিম নামে এক কিশোর গুলিবিদ্ধসহ অনেকেই আহত হন। আওয়ামী লীগের সাবেক কেন্দ্রীয় সাধারণ সাংগঠনিক সম্পাদক অ্যাডভোকেট মিসবাহ উদ্দিন সিরাজের ছেলেকেও হত্যার উদ্দেশ্যে গুলি করেন সায়েক। এ সংক্রান্ত সিসি ক্যামেরার ফুটেজ ও আছে। এদিকে, সায়েক সমর্থকদের দাবি ঘটনাকে ভিন্নখাতে প্রবাহের অপচেষ্টা চলছে। সংঘবদ্ধ সন্ত্রাসীরা হামলা চালিয়ে সায়েককে আহত ও তার গাড়ি ভাঙচুর করে। আত্মরক্ষার্থে তিনি গুলি ছুড়তে বাধ্য হন। 
",20/9/2020,country-news
বোমাতঙ্কে র‌্যাব-পুলিশ-সেনাবাহিনীর ২২ ঘণ্টার অভিযান,"সিলেটে মোটরবাইকে বেঁধে রাখা বোমাসদৃশ একটি গ্লান্ডার মেশিন (টাইলস কাটার যন্ত্র) নিয়ে তোলপাড় হয়ে গেল। প্রায় ২২ ঘণ্টা পর জানা গেল সিলেট মহানগর পুলিশের (এসএমপি) ট্রাফিক সার্জেন্টের মোটরবাইকে রাখা বোমাসদৃশ বস্তুটি একটি গ্লান্ডার মেশিন।



বৃহস্পতিবার বিকাল ৪টায় র‌্যাব-পুলিশ-সেনাবাহিনীর প্রায় ২২ ঘণ্টার যৌথ অভিযান শেষে এমনটি জানিয়েছেন সেনাবাহিনীর ১৭ পদাতিক ডিভিশনের বোমা ও বিস্ফোরক বিশেষজ্ঞ এবং অভিযানের দলনেতা লে. কর্নেল রাহাত।তিনি সাংবাদিকদের বলেন, আপনারা জানেন- বুধবার সন্ধ্যার সময় একজন পুলিশ সদস্যের মোটরসাইকেলে একটি অবজেক্ট, একটা সাসপেক্ট (সন্দেহজনক বস্তু) পাওয়া যায়। পরবর্তীতে বাংলাদেশ পুলিশ বাহিনী থেকে বাংলাদেশ সেনাবাহিনীকে এই অবজেক্টটা ইন্সপেকশন ও পরবর্তী ব্যবস্থা গ্রহণের জন্য অনুরোধ জানানো হয়। সেনাবাহিনীর সদর দফতর থেকে নির্দেশনা পেয়ে সিলেটে থাকা ১৭ পদাতিক ডিভিশনের বোমা নিষ্ক্রিয়করণ ও বোমা ধ্বংসকরণ টিম নিয়ে আমরা এখানে আসি।লে. কর্নেল রাহাত বলেন, আমরা এখানে এসে আমাদের পদ্ধতি অবলম্বন করেছি, পরিদর্শন করেছি। আমাদের কাছে মনে হয়েছে, এটা একটা গ্লান্ডার মেশিন। কিন্তু অধিকতর তদন্তের জন্য এবং এখানে যাতে অন্য ধরনের সন্দেহজনক বস্তু না থাকে, এটা নিশ্চিত করতে আমাদের নির্দিষ্ট কর্মপদ্ধতি অনুযায়ী নির্দিষ্ট সময় অপেক্ষা করেছি এবং আরও নিশ্চিত হতে আমরা এটাকে খুলেছি।তিনি আরও বলেন, হতে পারে ভুলবশত অথবা হতে পারে কেউ এটা পুলিশ সদস্যের গাড়িতে রেখে একটা আতঙ্ক ছড়াতে চেয়েছিল।এ সময় সিলেট মহানগর পুলিশের উপকমিশনার (উত্তর) আজবাহার আলী শেখ বলেন, আমরা দুই দিক থেকে চিন্তা করতে পারি। কেউ ভুলবশত গ্লান্ডার মেশিনটা এখানে রেখে যেতে পারেন। আবার আইনশৃঙ্খলা রক্ষাকারী বাহিনীর গাড়ি, সরকারি গাড়ি, সেজন্য আতঙ্ক সৃষ্টির জন্য বা জনমনে ভ্রান্ত ধারণা সৃষ্টির জন্য হয়তো কেউ রেখে থাকতে পারেন। এ নিয়ে তদন্ত চলছে বলেও জানান তিনি।এর আগে বুধবার সন্ধ্যায় এসএমপির ট্রাফিক সার্জেন্ট চয়ন নাইডু তার ব্যবহৃত কালো রঙের পালসার মোটরবাইকটি চৌহাট্টা পয়েন্টে পুলিশ বক্সের পাশে রাখেন।এ বিষয়ে সার্জেন্ট চয়ন নাইডু যুগান্তরকে বলেন, ডিউটি শেষে ফেরার পথে চৌহাট্টা মোড়ে মোটরবাইকটি রেখে চশমা কিনতে পাশের একটি দোকানে প্রবেশ করি। দোকান থেকে বের হয়ে মোটরসাইকেলে উঠতে গিয়ে পা রাখার স্থানে বোমাসদৃশ (গ্লান্ডার মেশিন) বস্তু দেখতে পাই। সঙ্গে সঙ্গে বিষয়টি ঊর্ধ্বতন কর্তৃপক্ষকে জানাই।চয়ন নাইডুর কাছ থেকে খবর পেয়ে ঘটনাস্থলে হাজির হন এসএমপির উপকমিশনার (উত্তর) আজবাহার আলী শেখ, অতিরিক্ত উপকমিশনার (মিডিয়া) জ্যোর্তিময় সরকার, কোতোয়ালি থানার ওসি সেলিম মিঞাসহ পুলিশের ঊর্ধ্বতন কর্মকর্তারা। ঘটনাস্থলে গিয়ে তারা জায়গাটি ফিতা টেনে ঘিরে রাখেন। চৌহাট্টা-জিন্দাবাজার সড়কে যান চলাচল বন্ধ করে দেয় পুলিশ।রাত ৮টার দিকে ঘটনাস্থলে পৌঁছে পুলিশের ক্রাইসিস রেসপন্স টিম (সিআরটি) এবং অপরাধ তদন্ত বিভাগের (সিআইডি) সদস্যরা। এরপর র‌্যাব-৯ এর বোমা নিষ্ক্রিয়করণ দলও ঘটনাস্থলে আসে। তবে র‌্যাবের বোমা নিষ্ক্রিয়করণ দল বোমাসদৃশ বস্তুটি অপসারণে রাজি না হওয়ায় ঢাকায় পুলিশ হেডকোয়াটার্সের মাধ্যমে সেনাবাহিনীকে জানানো হয়। রাতভর ওই জায়গাটি ঘিরে রাখে পুলিশ ও র‌্যাবের সদস্যরা। মুহূর্তেই চৌহাট্টা পয়েন্টে পুলিশের মোটরবাইকে বোমা রাখা হয়েছে বলে গুঞ্জন ও আতঙ্ক ছড়িয়ে পড়ে সিলেটজুড়ে।বৃহস্পতিবার দুপুরে ঘটনাস্থলে এসে পৌঁছে সেনাবাহিনীর ১৭ পদাতিক ডিভিশনের বোমা নিষ্ক্রিয়কারী দল। তারা ওই বস্তুটি উদ্ধার কাজ শুরু করেন। বেলা ৩টার দিকে মোটরবাইক থেকে ওই বস্তুটি অপসারণ করেন সেনা সদস্যরা। এরপর পরীক্ষা-নিরীক্ষা শেষে বিকাল ৪টার দিকে লে. কর্নেল রাহাত জানান, অপসারণ করা বস্তুটি একটি টাইলস কাটার যন্ত্র। কোনো বিস্ফোরক নয়।এর মাধ্যমে অবসান হয় রাত-দিনের বোমা আতঙ্কের।",20/9/2020,country-news
সিলেটে ট্রাফিক সার্জেন্টের মোটরবাইকে বোমাসদৃশ বস্তুটি গাইন্ডিং মেশিন,"সিলেট মহানগর পুলিশের (এসএমপি) এক ট্রাফিক সার্জেন্টের মোটরসাইকেলের পেছনে রাখা বস্তুটি বোমা নয়, একটি গাইন্ডিং মেশিন (টাইলস কাটার মেশিন)। ঘটনার ২০ ঘণ্টা পর এটি জানা গেল।



ঢাকা থেকে বোমা নিষ্ক্রিয়করণ ইউনিট ঘটনাস্থলে যাওয়ার পর বৃহস্পতিবার বিকালে জানা যায় বোমাসদৃশ বস্তুটি টাইলস কাটার মেশিন।বুধবার সন্ধ্যায় নগরীর চৌহাট্টা এলাকায় ট্রাফিক সার্জেন্টের মোটরসাইকেলের পেছনে বোমাসদৃশ বস্তুটি দেখে আতঙ্ক ছড়িয়ে পড়ে। পরে ঘটনাস্থল ঘিরে রেখে জিন্দাবাজার-চৌহাট্টা সড়কে যান চলাচল বন্ধ করে দেয় আইনশৃঙ্খলা বাহিনীর সদস্যরা।বৃহস্পতিবার বিকাল সোয়া ৪টায় গণমাধ্যমে এ তথ্য জানান বোমা ও বিস্ফোরক বিশেষজ্ঞ লে. কর্নেল রাহাত ও লে. কর্নেল খালেদ।তারা জানান, এটা একটি গাইন্ডিং মেশিন। হয়তো ভুলবশত, নয়তো যেহেতু এটা পুলিশ সদস্যের গাড়ি তাই আতঙ্ক ছড়াতেই বোমাসদৃশ বস্তুটি রেখে দিয়েছে। তবে এটাতে কোনো ধরনের বিস্ফোরক দ্রব্য ছিল না।এর আগে বেলা ২টায় ঘটনাস্থলে পৌঁছে সিলেট ক্যান্টনম্যান্টের ১৭ পদাতিক ডিভিশন সেনাবাহিনীর একটি বোমা নিষ্ক্রিয়করণের স্পেশাল টিম। সেনাবাহিনীর ওই টিম এসে বোমাসদৃশ বস্তু উদ্ধারে কাজ শুরু করেন।বুধবার রাতে ঘটনাস্থল থেকে এসএমপির উপকমিশনার (উত্তর) আজবাহার আলী শেখ যুগান্তরকে জানান, ডিউটি শেষে ফেরার পথে রাস্তার পাশে গাড়ি রেখে একটি চশমার দোকানে প্রবেশ করেন ট্রাফিক সার্জেন্ট। দোকান থেকে বের হয়ে গাড়ি চালু করে স্ট্যান্ড নামানোর সময় তার পায়ে বাধে ওই বোমাসদৃশ বস্তুটি। পরে তিনি বিষয়টি আমাদের জানান। আমরা এক্সপার্ট টিমকে খবর দিয়েছিলাম।",20/9/2020,country-news
সিলেটে ট্রাফিক সার্জেন্টের মোটরবাইকে বোমাসদৃশ বস্তু,"সিলেট মহানগর পুলিশের (এসএমপি) এক ট্রাফিক সার্জেন্টের মোটরসাইকেলের পেছনে বোমাসদৃশ বস্তু পাওয়া গেছে। ঘটনাস্থল ঘিরে রেখে জিন্দাবাজার-চৌহাট্টা সড়কে যান চলাচল বন্ধ করে দিয়েছে আইনশৃঙ্খলা বাহিনীর সদস্যরা।



বুধবার সন্ধ্যায় নগরীর চৌহাট্টা এলাকায় এ ঘটনা ঘটে। এসএমপির অতিরিক্ত উপকমিশনার (মিডিয়া) জ্যোতির্ময় সরকার যুগান্তরকে এ তথ্য নিশ্চিত করেছেন। তিনি জানান, মোটরসাইকেলসহ জায়গাটি আমরা ঘিরে রেখেছি। বোমা বিশেষজ্ঞ টিমকে খরব দেয়া হয়েছে, তারা আসার পর বোঝা যাবে আসলে বস্তুটি কী।ঘটনাস্থল থেকে এসএমপির উপকমিশনার (উত্তর) আজবাহার আলী শেখ যুগান্তরকে জানান, ডিউটি শেষে ফেরার পথে রাস্তার পাশে গাড়ি রেখে একটি চশমার দোকানে প্রবেশ করেন ট্রাফিক সার্জেন্ট । দোকান থেকে বের হয়ে গাড়ি চালু করে স্ট্যান্ড নামানোর সময় তার পায়ে বাধে ওই বোমাসদৃশ বস্তুটি। পরে তিনি বিষয়টি আমাদের জানান। আমরা এক্সপার্ট টিমকে খবর দিয়েছি।এদিকে ঘটনাস্থলে র‌্যার-৯ ও এসএমপির এক্সপার্ট টিম রাত সাড়ে ৮টায় এসে পৌঁছেছেন।",20/9/2020,country-news
সিলেটে ঈদের জামাত অনুষ্ঠিত,"সিলেটে ঈদুল আযহার প্রধান ও প্রথম জামাত অনুষ্ঠিত হয়েছে হযরত শাহজালাল (রহ.) মাজার মসজিদে। শনিবার সকাল ৮টায় এ জামাত অনুষ্ঠিত হয়। জামাতে ইমামতি করেন মসজিদের খতিব ও ইমাম হাফেজ মাওলানা আসজাদ আহমদ।



জামাতে সিলেটের বিভিন্ন শ্রেণি-পেশার মানুষ অংশ নেন। মসজিদ ছাড়িয়ে গোটা মাজার এলাকায় ঈদ জামাতের বিস্তৃতি ছড়িয়ে পড়ে। পরে সেটি রাস্তা পর্যন্ত পৌঁছে যায়। তবে সামাজিক দূরত্ব মেনেই এই জামাত অনুষ্ঠিত হয়।একই সময় কুদরত উল্লাহ জামে মসজিদেও জামাত হয়। এছাড়া নগরীর বিভিন্ন মসজিদে সকালে জামাত আদায় করা হয়।ঈদ জামাত শেষে দেশ ও জাতির কল্যাণ কামনা ও মহামারি করোনা থেকে মুক্তি লাভের জন্য মহান আল্লাহর কাছে প্রার্থনা করা হয়। ঈদের নামাজে মুসল্লিরা অশ্রুভেজা কণ্ঠে ক্ষমা চান মহান আল্লাহর কাছে। পাশাপাশি দেশ ও মুসলিম উম্মাহর শান্তি কামনা করেন তারা।হযরত শাহপরান (রহ.) মাজার মসজিদে সকাল ৮টায়, বন্দরবাজার কেন্দ্রীয় জামে মসজিদে সকাল ৮টায়, গাজী বুরহান উদ্দিন (রহ.) মাজার মসজিদে সকাল ৯টায় ঈদের জামাত অনুষ্ঠিত হয়। এছাড়া বেশ কয়েকটি স্থানে একাধিক ঈদের জামাত অনুষ্ঠিত হয়েছে। এর মধ্যে নগরীর বন্দরবাজারস্থ হাজী কুদরত উল্লাহ জামে মসজিদে একাধিক ঈদ জামাত অনুষ্ঠিত হয়েছে।",20/9/2020,country-news
ঈদের আগে সিলেট-ঢাকা মহাসড়কে ঝরল ৫ প্রাণ,"সিলেট-ঢাকা মহাসড়কে বাস ও প্রাইভেটকারের সংঘর্ষে নিহত হয়েছেন একই পরিবারের চারজনসহ ৫ জন । এ ঘটনায় গুরুতর আহত হয়েছেন আরও এক শিশু। হতাহতরা সবাই প্রাইভেটকারের যাত্রী। ঈদের আগের দিন শুক্রবার সকাল ৭টার দিকে তাজপুরের বড়াইয়া চাঁনপুর নামক স্থানে এ দুর্ঘটনা ঘটে।



সিলেটের পুলিশ সুপার ফরিদ উদ্দিন জানান, সকাল সাড়ে ৭টার দিকে ঢাকা সিলেট মহাসড়কের তাজপুর এলাকার চাঁনপুর নামক স্থানে সিলেটগামী প্রাইভেটকারের সঙ্গে কুমিল্লাগামী কুমিল্লা ট্রান্সপোর্টের একটি যাত্রীবাহী বাসের মুখোমুখি সংঘর্ষ হয়।তিনি জানান, এতে ঘটনাস্থলেই মারা যান প্রাইভেটকারের ৫ যাত্রী। আহত হন আরও একজন। খবর পেয়ে পুলিশ ও ফায়ার সার্ভিস ঘটনাস্থলে পৌঁছে লাশ উদ্ধার করে সিলেট ওসমানী মেডিকেল কলেজে পাঠিয়েছে।নিহতরা হলেন স্বপন কুমার দাস, লাভলী রানী সরকার তাদের যমজ সন্তান শৈবাল (৭) ও সাজন (৭)। আহত সৌরভ (১২) নামের এক সন্তান। তাদের বাড়ি মৌলভীবাজার জেলার শ্রীমঙ্গলের লইয়াকুল গ্রামে বলে নিশ্চিত করেছেন সিলেট ফায়ার সার্ভিস ও সিভিল ডিফেন্সের উপ-পরিচালক কোবাদ আলী সরকার।নিহত অপরজন ওই প্রাইভেটকারের চালক আবদুল হাসিম। তার বাড়ি কমলগঞ্জে।জানা গেছে, একটি এনজিওতে চাকরি করতেন স্বপন কুমার দাস। ঈদের ছুটিতে পরিবার নিয়ে সুনামগঞ্জের দিরাই উপজেলার শ্যামারচরে যাচ্ছিলেন তিনি।",20/9/2020,country-news
জকিগঞ্জে ৮ জন কারাগারে,"খাদ্যবান্ধব কর্মসূচির (১০ টাকা কেজি) চাল নিয়ে অনিয়ম থামছে না। সোমবারও ছয় জেলায় সাড়ে ৪শ’ বস্তা চাল জব্দ করা হয়েছে। এক ডিলারসহ তিনজনকে গ্রেফতার করেছে পুলিশ। একজন ডিলারের লাইসেন্স বাতিল করা হয়েছে। এদিকে, সিলেটের জকিগঞ্জে সরকারি চাল কেলেঙ্কারি ও হরিলুটের ঘটনায় ৮ জনকে কারাগারে পাঠানো হয়েছে। যুগান্তর ব্যুরো, স্টাফ রিপোর্টার ও প্রতিনিধিদের পাঠানো খবর-



কক্সবাজার : কক্সবাজারের পেকুয়া উপজেলার একটি মাধ্যমিক বিদ্যালয়ের শ্রেণি কক্ষ থেকে পুলিশ গোপন সংবাদের ভিত্তিতে ১৫ টন (৩০০ বস্তা) চাল জব্দ করেছে। পেকুয়া উপজেলার বারবাকিয়া হোসনে আরা বালিকা উচ্চবিদ্যালয় থেকে এ চাল জব্দ করা হয়েছে। পেকুয়া থানার ওসি কামরুল ইসলাম চাল উদ্ধারের সত্যতা নিশ্চিত করেছেন। জকিগঞ্জ (সিলেট) : সিলেটের জকিগঞ্জ উপজেলার কালিগঞ্জে সরকারি চাল কেলেঙ্কারি ও হরিলুটের ঘটনায় ৮ জনকে সোমবার কারাগারে পাঠিয়েছেন জকিগঞ্জ সিনিয়র জুডিশিয়াল ম্যাজিস্ট্রেট আদালত। তারা হলেন মিলার শফিক আহমদ, ডিলার জয়নাল আহমদ, কসকনকপুর গ্রামের ডিলার আবদুল মুকিত, বারঠাকুরী ইউনিয়নের ডিলার আবদুল আজিজ, ট্রাকচালক কামরুল ইসলাম, ট্রাক হেলপার সইফ উদ্দিন, নগরকান্দি গ্রামের দেলোয়ার হোসেন ও বিপ্লব আহমদ। সোমবার জকিগঞ্জ থানা পুলিশ তাদের গ্রেফতার দেখিয়ে আদালতে পাঠালে এ আদেশ দেয়া হয়।এর আগে কালিগঞ্জে সরকারি চাল আত্মসাতের দায়ে দুজন ডিলার, ট্রাকচালক ও হেলপারসহ ৬ জনকে আটক করা হয়। পরে মিলারসহ আরেকজন ডিলারকেও আটক করা হয়। আটকের সংখ্যা দাঁড়ায় ৮ জনে। রোববার রাতে উপজেলা খাদ্য নিয়ন্ত্রণ কর্মকর্তা বাদী হয়ে বিশেষ ক্ষমতা আইনে তাদের বিরুদ্ধে মামলা করেন। লোহাগড়া (নড়াইল) : নড়াইলের লোহাগড়ায় চাল কালোবাজারে বিক্রির অভিযোগে আশরাফ আলী নামে এক ডিলারকে গ্রেফতার করেছে পুলিশ। রোববার গভীর রাতে লোহাগড়া থানা-পুলিশ তাকে গ্রেফতার করে। সোমবার দুপুরে রিমান্ডের আবেদন করে নড়াইল আদালতে পাঠানো হয়। ঝালকাঠি : ঝালকাঠি জেলার ৩২ ইউনিয়নে সরকারি চালের কার্ড বিতরণে অনিয়মের অভিযোগ পাওয়া গেছে। যার নাম তালিকায় রয়েছে তিনি নিজেই জানেন না যে, তার নামের চাল উঠিয়ে বিক্রি করছে ইউনিয়ন পরিষদ ও ডিলার। এমনকি মৃত ব্যক্তির নামেও চাল বিতরণ দেখানো হচ্ছে। বগুড়া : বগুড়ার শেরপুরে সরকারি চাল কালোবাজারির মামলায় সোমবার দুপুরে রফিকুল ইসলাম নামে একজনকে আটক করেছে পুলিশ।দুপচাঁচিয়া উপজেলার গুনাহার ইউনিয়ন পরিষদের (ইউপি) চেয়ারম্যান শাহ আবদুল খালেক ভুয়া কার্ড তৈরি করে চাল আত্মসাৎ করে আসছেন। তার বিরুদ্ধে অভিযোগ- ২০১৬ সাল থেকে তিনি মৃত ব্যক্তি ও প্রবাসীদের নামে ভুয়া কার্ড তৈরি করে আসছেন।আর এ কাজে তাকে ডিলার আবদুল হাকিম ও লিখন সহযোগিতা করছেন। এ ব্যাপারে প্রতিকার চেয়ে ভুক্তভোগীরা রোববার উপজেলা নির্বাহী কর্মকর্তার (ইউএনও) কাছে লিখিত অভিযোগ করেছেন।সোমবার বিকালে দুপচাঁচিয়া উপজেলা নির্বাহী কর্মকর্তা এসএম জাকির হোসেন জানান, ডিলারের বিরুদ্ধে অনিয়মের অভিযোগ পেয়েছেন। তদন্ত করতে উপজেলা খাদ্য কর্মকর্তাকে নির্দেশ দেয়া হয়েছে। অভিযোগের সত্যতা পেলে জড়িতদের বিরুদ্ধে আইনগত ব্যবস্থা নেয়া হবে।শাজাহানপুর উপজেলার আমরুল ইউনিয়নের ৪ নম্বর ওয়ার্ডের সদস্য জাহেদুর রহমান উজ্জ্বলের বিরুদ্ধে ১০ টাকা কেজির চাল বিতরণে অনিয়মের অভিযোগ উঠেছে। শুধু তাই নয়, তার বিরুদ্ধে বিত্তশালী পরিবারের সদস্যদের কার্ড বরাদ্দ ও ঘর নির্মাণের প্রলোভনে হতদরিদ্রদের কাছ থেকে টাকা নেয়ারও অভিযোগ রয়েছে।ওই ইউপি সদস্য তার বিরুদ্ধে আনা অভিযোগ দৃঢ়তার সঙ্গে অস্বীকার করলেও এলাকাবাসীর অভিযোগ, বিএনপি সমর্থিত ওই ইউনিয়নের চেয়ারম্যান আসাদুজ্জামান অটলের প্রত্যক্ষ মদদে এ অনিয়ম করা হয়েছে। উপজেলা নির্বাহী কর্মকর্তা মাহমুদা পারভীন জানান, অভিযোগের সত্যতা পেলে আইনগত ব্যবস্থা নেয়া হবে। শাহজাদপুর (সিরাজগঞ্জ) : সিরাজগঞ্জের শাহজাদপুর উপজেলার কৈজুরি ইউনিয়নের ডিলার আলাউদ্দিনকে সোমবার সকালে সাময়িক বরখাস্ত করা হয়েছে। এ ছাড়া তার গুদামে থাকা ১১৬ বস্তা চাল জব্দ করে ৪ সদস্যবিশিষ্ট কমিটির জিম্মায় রাখা হয়েছে। কৈজুরি ইউনিয়নের চেয়ারম্যান সাইফুল ইসলামকে এ কমিটির প্রধান করা হয়েছে। ",20/9/2020,country-news
"সিলেটে খাদ্যবান্ধব কর্মসূচির ৫৭০ বস্তা চাল জব্দ, আটক ৫","সিলেটের জকিগঞ্জ উপজেলায় ১০ টাকা কেজির খাদ্যবান্ধব কর্মসূচির ৫৭০ বস্তা চাল দোকানে বিক্রির চেষ্টাকালে জব্দ করেছে পুলিশ।



রোববার উপজেলার কালিগঞ্জ বাজার এলাকায় এ ঘটনা ঘটে। এ ঘটনায় জড়িত পাঁচজনকে আটক করা হয়েছে। তাৎক্ষণিকভাবে তাদের নাম-পরিচয় জানা যায়নি।স্থানীয় সূত্র জানায়, বস্তা প্রতি ৩০ কেজি ওজনের ৫৭০ বস্তা চাল কসকনকপুর নিয়ে যাওয়ার কথা ডিলার আবদুল মুকিতের। কিন্তু রাস্তায় আরেকটি দোকানে চাল নামানোর ঘটনায় জনতার রোষানলে পড়তে হয় ওই পরিবেশককে।এক পর্যায়ে জনতা উত্তেজিত হয়ে চালের গাড়িতে লুটপাট করে। খবর পেয়ে উপজেলা নির্বাহী কর্মকর্তা, এএসপি সার্কেল, থানার ওসি ও উপজেলা খাদ্য কর্মকর্তা ঘটনাস্থলে পৌঁছেন।জকিগঞ্জ থানার ওসি মীর মোহাম্মদ আবদুন নাসের এ তথ্য নিশ্চিত করে বলেন, চালের গাড়িসহ কয়েকজনকে আটক করা হয়েছে। ঘটনাটি প্রেসনোট দিয়ে জানিয়ে দেয়া হবে।উপজেলা নির্বাহী কর্মকর্তা (ইউএনও) বিজন কুমার সিংহ বলেন, খাদ্যবান্ধব কর্মসূচির আওতায় ১০ টাকা কেজির চাল মিলারের কাছ থেকে ডিলার নিয়ে আসেন। কিন্তু দুঃখজনক হলেও সত্য প্রশাসন, পুলিশ, উপজেলা খাদ্য কর্মকর্তা কেউ এ খবর জানেন না।তিনি বলেন, উপজেলার কসকনকপুরের ডিলার আবদুল মুকিত, মানিকপুরের খলিলুর রহমান ও বারঠাকুরীর হোসেন আহমদ নির্দিষ্ট স্থানে চাল না নামিয়ে অন্যত্র নামান। জনতা বিষয়টি আঁচ করতে পেরে উত্তেজিত হয়ে লুটপাট শুরু করেন। খবর পেয়ে ঘটনাস্থলে গিয়ে চালের গাড়িটি জব্দ করে থানায় আনা হয়েছে। কতো বস্তা চাল লুট হয়েছে তার হিসাব করা হবে।বিজন কুমার সিংহ বলেন, ডিলার তার দোকানে চাল নামালে সমস্যা ছিল না। কিন্তু অন্য দোকানে নামানো নিয়ে প্রশ্ন দেখা দিয়েছে। আর কাউকে না জানিয়ে আনার কারণে সড়কে ও অন্যত্র গাড়ি লোড করে ফেলতে পারতেন। এটা অপরাধ করেছেন। এরপরও বিষয়টি খতিয়ে দেখা হবে।স্থানীয়রা এ বিষয়ে বলেন, চালের গাড়িটি কসকনকপুর না গিয়ে কালিগঞ্জ একটি দোকানে নামাতে দেখে জনতা ঘেরাও করেন। এসময় উত্তেজিত জনতা লুটপাটও করেছেন। খবর পেয়ে প্রশাসনের লোকজন এসে চালের গাড়িটি তাদের নিয়ন্ত্রণে নেয় এবং জড়িত পাঁচজনকে আটক করে।",20/9/2020,country-news
টাকা ধার না দেয়ায় সিলেটে প্রবাসী নারী খুন,"সিলেটের ওসমানীনগরে প্রবাসী রহিমা বেগম খুনের রহস্য উদঘাটিত হয়েছে। ৫ হাজার টাকা ধার চেয়ে না পাওয়ার ক্ষোভে তাকে গলা কেটে হত্যা করা হয়। হত্যাকারী পালিয়ে যায় লাশ বাথরুমে রেখে।



শনিবার ওসমানীনগর থানায় মামলার বাদি পক্ষের উপস্থিতিতে ১৬১ ধারায় এই স্বীকারোক্তি দেয় গ্রেফতারকৃত আব্দুল জলিল কালু। আসামি কালু কালু ২০০৭ সালে গোয়ালাবাজারে অনরূপভাবে সংঘটিত হওয়া আরেকটি হত্যা মামলা ছাড়াও কয়েকটি ডাকাতি মামলার আসামি। ওসমানীনগর থানার ওসি শ্যামল বণিক এমন তথ্য দিয়েছেন। তিনি জানান, এমন জবানবন্দির পর আসামিকে সাথে নিয়ে খুন হওয়া প্রবাসী মহিলার মোবাইলসহ খুনের আলামত উদ্ধার করে পুলিশ। গ্রেফতার হওয়া আব্দুল জলিল কালু উপজেলার গোয়ালাবাজার ইউনিয়নের নগরীকাপন গ্রামের মৃত আব্দুল কাছিমের ছেলে। তিনি পরিবার নিয়ে গোয়ালাবাজারের করনসী রোডে বাসা ভাড়া নিয়ে বাস করেন। গত শুক্রবার গভীর রাতে কালুকে গ্রেফতার করে পুলিশ। গত মঙ্গলবার বিল থেকে রহিমা বেগমের মোবাইল বন্ধ পান স্বজনরা। বৃহস্পতিবার রাতে বাসায় গিয়ে বাসাটি তালাবদ্ধ দেখতে পান প্রতিবেশিরা। পরে গভীর রাতে থানা পুলিশের উপস্থিতিতে গেইট ও দরজার তালা ভেঙে বাথরুম থেকে রহিমা বেগমের গলা কাটা রক্তাক্ত লাশ উদ্ধার করে পুলিশ। খুন হওয়া রহিমা উমরপুর ইউনিয়নের কটালপুর গ্রামের মৃত আখলু মিয়ার স্ত্রী। তিনি ৪ সন্তানসহ যুক্তরাজ্যে থাকতেন। গত ২ বছর ধরে দেশে অবস্থান করছেন। পাশের বাড়িতেই ভাড়া থাকতেন গ্রেফতারকৃত আব্দুল জলিল ওরফে কালু।
",20/9/2020,country-news
করোনকালে পুলিশ সম্মুখযোদ্ধা হয়ে কাজ করছে,"সিলেটের পুলিশ সুপার মোহাম্মদ ফরিদ উদ্দিন পিপিএম বলেছেন, করোনার ভয়াবহ দুর্যোগকালে পুলিশ সম্মুখযোদ্ধা হয়ে কাজ করে যাচ্ছে। স্বাস্থ্যবিধি মেনে আপনারা ঘরে থাকুন ঘর থেকে বের হলে অবশ্যই মাস্ক পড়ে বের হবেন।



 আসন্ন ঈদুল আজহাকে সামনে রেখে জেলা পুলিশের পক্ষ থেকে পর্যাপ্ত নিরাপত্তা ব্যবস্থা গ্রহণ করা হয়েছে। আপনারা গরু বেপারীরা টাকা নিয়ে নির্বিগ্নে বাড়িতে যেতে পারবেন।তিনি গতকাল (২৮ জুলাই) মঙ্গলবার বিকাল সাড়ে ৫টার দিকে সিলেটের ওসমানীনগরের তাজপুর কোরবানির পশুর হাটে ক্রেতা-বিক্রেতাদের মাঝে জেলা পুলিশের পক্ষ থেকে মাস্ক বিতরণকালে উপরোক্ত কথাগুলো বলেন।মাক্স বিতরণকালে এ সময় অন্যান্যের মধ্যে উপস্থিত ছিলেন, ওসমানীনগর থানার নবাগত ওসি শ্যামল বণিক, উপজেলা আওয়ামী লীগের সিনিয়র সহ-সভাপতি আবদাল মিয়া, তাজপুর ইউপি চেয়ারম্যান ইমরান রব্বানী, উপজেলা স্বেচ্ছাসেবক লীগের আহ্বায়ক চঞ্চল পালসহ পুলিশের বিভিন্ন পর্যায়ের সদস্যরা।",20/9/2020,country-news
ওসমানীনগরে ১৩ হাজার টাকার জালনোটসহ আটক ৪,"সিলেটের ওসমানীনগরে ১৩ হাজার টাকার জালনোটসহ ৪ জনকে আটক করে পুলিশে সোপর্দ করেছে জনতা। গতকাল মঙ্গলবার বিকালে উপজেলার সাদিপুর ইউপির ভাঙ্গার বাজার থেকে জালনোট চক্রের এই ৪ সদস্যকে আটক করা হয়। এ সময় আটককৃতদের নিকট থেকে ১ হাজার টাকার ১৩টি নোট, জাল টাকা দিয়ে ক্রয় করা ১ প্যাকেট সিগারেট ও একটি সিএনজি অটোরিকশা জব্দ করা হয়।



আহককৃতরা হল বালাগঞ্জ উপজেলার পূর্ব পৈলনপুর ইউপির পশ্চিম ইছাপুর গ্রামের আশিক মিয়ার ছেলে রুবেল মিয়া (২০), একই গ্রামের রফিক মিয়ার ছেলে মঈন উদ্দিন (২২), একই ইউপির পূর্ব ইছাপুর গ্রামের খালেদ মিয়ার ছেলে জুবেল আহমদ (২০) এবং মৌলভীবাজার সদর উপজেলার খলিলপুরের কাচা মিয়ার ছেলে ফুলরি মিয়া (৩০)।
পুলিশ ও স্থানীয় সূত্রে জানা যায়, গতকাল মঙ্গলবার দুপুরে আকটকৃত এই ৪ জালনোট চক্রের সক্রিয় সদস্য উপজেলার সাদিপুর ইউপির সিলেট-ঢাকা মহাসড়কের ভাঙ্গার বাজারে আসে। ৪ জন আলাদা হয়ে বিভিন্ন দোকানে জাল নোট দিয়ে কেনাকাটা ও বিকাশ করে। একজন এক দোকান থেকে এক প্যাকেট সিগারেট ক্রয় করে ১ হাজার টাকার জালনোট দোকানীকে প্রদান করলে নোটটি জাল বলে দোকানদার শনাক্ত করেন। 
ধরা পরে যাওয়ার ভয়ে জালনোট চক্রের সদস্যসরা তাড়াহুড়া করে পালাতে চাইলে ব্যবসায়ীরা তাদের আটক করে স্থানীয় ইউপি সদস্য ও প্যানেল চেয়ারম্যান বখতিয়ার হোসেনের নিকট হস্তাস্তর করেন। 
পরে ওসমানীণগর থানা পুলিশকে খবর দিলে পুলিশ সাদিপুর ইউনিয়ন অফিসে গিয়ে আটককৃত ৪ জনকে থানায় নিয়ে আসে। সাদিপুর ইউনিয়নের প্যানেল চেয়ারম্যার-২ ৬নং ওয়ার্ড সদস্য বখতিয়ার হোসেন বলেন, ব্যবসায়ীরা ১১ হাজার টাকার জালনোটসহ ৪ জনকে আটক করে আমাকে খবর দিলে আমি তাদের ইউনিয়ন অফিসে নিয়ে গিয়ে থানা পুলিশকে খবর দেই। 
পরে পুলিশ এসে ১১ হাজার টাকাসহ আরও মোট ১৩ হাজার টাকার জালনোট উদ্ধার করে থানায় নিয়ে যায়। 
ওসমানীনগর থানার এসআই শফিকুল ইসলাম ঘটনার সত্যতা নিশ্চিত করে বলেন, জাল ১ হাজার টাকার ১৩টি নোট, এক প্যাকেট সিগারেট ও একটি সিএনজি অটোরিকশা জব্দ করে জালনোট চক্রের চার সদস্যকে আটক করা হয়। 
এ ব্যাপারে প্রয়োজনীয় আইনানুগ ব্যবস্থা গ্রহণ করা হবে।
",20/9/2020,country-news
ঢাকা-সিলেট মহাসড়কে ৪ দিন যান চলাচল বন্ধ থাকবে,"সিলেটের ওসমানীনগরের মহাসড়কের শেরপুর ও কাগজপুর সেতু জরুরি মেরামত কাজের জন্য সিলেট-ঢাকা মহাসড়কের দুই সেতু ওপর দিয়ে যান চলাচল ৪ দিন বন্ধ থাকবে।



রোববার বিষয়টি নিশ্চিত করে সড়ক ও জনপদ বিভাগ সিলেটের নির্বাহী প্রকৌশলী রিতেশ বড়ুয়া জানান, আগামী ৩ জুলাই ভোর ৬টা হতে ৭ জুলাই ভোর ৬টা পর্যন্ত সেতুগুলোর ওপর দিয়ে যানবাহন চলাচল বন্ধ থাকবে। মেরামত কাজ চলাকালে সব ধরনের যান চলাচলের জন্য বিকল্প পথ ব্যবহারের অনুরোধ জানিয়েছেন কর্তৃপক্ষ।এক প্রেস বিজ্ঞপ্তির মাধ্যমে জানানো হয়, আগামী ৩ জুলাই ভোর ৬টা হতে ৭ জুলাই ভোর ৬টা পর্যন্ত সিলেট-ঢাকা মহাসড়কের ওসমানীনগরের শেরপুর সেতু ও কাগজপুর সেতুর মেরামত কাজ হবে। মেরামত কাজ চলাকালীন সেতু দুটির ওপর দিয়ে সব ধরনের যান চলাচল বন্ধ থাকবে। এ জন্য সিলেট থেকে ঢাকাগামী এবং ঢাকা থেকে সিলেটগামী সব ধরনের যানবাহনকে বিকল্প পথ হিসেবে শেরপুর-মৌলভীবাজার-রাজনগর-ফেঞ্চুগঞ্জ-সিলেট সড়ক ব্যবহারের অনুরোধ জানানো হয়েছে।",20/9/2020,country-news
ওসমানীনগরে টিআর প্রকল্পের বিল থেকে টাকা আদায়,"সিলেটের ওসমানীনগরে সরকারি টিআর প্রকল্পের বিল থেকে জোরপূর্বক টাকা আদায়ের অভিযোগ পাওয়া গেছে। উপজেলা প্রকল্প বাস্তবায়ন কর্মকর্তার অফিসের উপসহকারী প্রকৌশলী আলমগীর রেজার বিরুদ্ধে জেলা প্রশাসকের কাছে এ ব্যাপারে লিখিত অভিযোগ করেছেন প্রকল্প কমিটির সদস্য আবদুল মতিন।



জেলা প্রশাসকের কাছে দেয়া লিখিত অভিযোগে (স্মারক নং-২৩) উল্লেখ করা হয় চলতি অর্থবছরে উপজেলা পরিষদের চেয়ারম্যান ময়নুল হক চৌধুরী টিআর সাধারণ ২য় পর্যায়ের বরাদ্দ থেকে উপজেলার ওছমানপুর ইউপির কমরপুর পাকা সড়কের মুখ হতে কিত্তে কমরপুর জামে মসজিদ পর্যন্ত রাস্তা মেরামত ও উন্নয়ন প্রকল্প (নং-২৭) জন্য ৪৪,৫০০ টাকা বরাদ্দ দেয়া হয়।প্রকল্প কমিটি ও স্থানীয় জনসাধারণের সহযোগিতায় প্রকল্পের কাজ শতভাগ শেষ করা হয়। ১৫ জুন উপজেলা পিআইও অফিস থেকে প্রকল্পের সভাপতি স্থানীয় ইউপি সদস্যকে ৪৪,৫০০ টাকার বিল দেন। প্রকল্প সভাপতি ব্যাংক থেকে ৪৪,৫০০ টাকা তোলার পর পিআইও অফিসের উপসহকারী প্রকৌশলী আলমগীর রেজা সভাপতির কাছ থেকে ৫ হাজার টাকা রেখে দেন। সে টাকার কোনো রসিদ দেননি উপসহকারী প্রকৌশলী।অভিযুক্ত উপসহকারী প্রকৌশলী আলমগীর রেজা বলেন, অনেক দিন থেকে ওসমানীনগরে আছি। আমার বিরুদ্ধে এ রকম কোনো অভিযোগ নেই। আমার বিরুদ্ধে এটা ষড়যন্ত্র করা হচ্ছে। ৫ হাজার টাকা আদায় করার বিষয় তিনি বলেন, টাকাটা আমার কাছে আছে। এটা ভ্যাট টেক্সের জন্য রাখা ছিল। তারপরও আমি অভিযোগকারী আবদুল মতিন ও প্রকল্প সভাপতি ইউপি সদস্য ফারুককে বলেছি টাকাগুলো আপনারা নিয়ে গিয়ে নিজেরা ভ্যাট টেক্স দেন।সিলেটের জেলা প্রশাসক এম কাজী এমদাদুল ইসলাম বলেন, প্রতিদিন আমার অফিসে দুই থেকে আড়াইশ’ বিভিন্ন রকমের চিঠি ও অভিযোগ আসে। এ বিষয়টি এখনও আমার নজরে আসেনি।",20/9/2020,country-news
সিলেটের বরেণ্য আলেম আবদুস শহীদের ইন্তেকাল,"সিলেটের বরেণ্য আলেমে দ্বীন ও প্রখ্যাত বুজুর্গ শায়খুল হাদিস আবদুস শহীদ গলমুকাপনী আর নেই (ইন্নালিল্লাহি ওয়া ইন্না ইলাইহি রাজিউন)। তিনি মঙ্গলবার দিবাগত রাত আড়াইটার দিকে সিলেট নগরীর রাগীব-রাবেয়া মেডিকেল হাসপাতালে চিকিৎসাধীন অবস্থায় শেষ নিঃশ্বাস ত্যাগ করেন।



মরহুমের ছেলে সিলেট নগরের নয়াসড়ক জামে মসজিদের ইমাম হাফিজ মাওলানা মোহাম্মদ হোসাইন মৃত্যুর সংবাদটি নিশ্চিত করেছেন।বুধবার বেলা আড়াইটায় মরহুমের জানাজা ওসমানীনগর উপজেলার গলমুকাপন মাদ্রাসা মাঠে অনুষ্ঠিত হয়। ব্যাপক মুসল্লিদের অংশগ্রহণে জানাজার নামাজ শেষে মরহুমের গ্রামের বাড়ি ৭ কলমুকাপন্থ পারিবারিক কবরস্থানে লাশ দাফন করা হয়।শায়খ আবদুস শহীদ গলমুকাপনী দীর্ঘ কয়েক মাস ধরে নানা রোগে ভুগছিলেন। মৃত্যুকালে তার বয়স হয়েছিল ৮০ বছর। তিনি ৪ ছেলে ও ৬ মেয়েসহ হাজার হাজার ছাত্র, ভক্ত এবং মুরিদান রেখে গেছেন।

শায়খ আবদুস শহীদ ১৯৪১ সালে সিলেটের ওসমানীনগর উপজেলার গলমুকাপন গ্রামের এক সম্ভ্রান্ত মুসলিম পরিবারে জন্মগ্রহণ করেন। তিনি প্রথমে গলমুকাপন মাদ্রাসায় ভর্তি হন। পরে জামেয়া হোসাইনিয়া গহরপুর থেকে দাওরায়ে হাদিস পাস করেন।শায়খ আবদুস শহীদ সিলেটের ওসমানীনগরের ঐতিহ্যবাহী জামেয়া দারুস সুন্নাহ গলমুকাপনের মুহতামিম ও শায়খুল হাদিস ছিলেন। জমিয়তে উলামায়ে ইসলাম বাংলাদেশের কেন্দ্রীয় সহ-সভাপতির দায়িত্বেও ছিলেন। ১৯৯৬ সালে সিলেট-২ আসন থেকে জমিয়তের প্রার্থী হিসেবে খেজুর গাছ প্রতীক নিয়ে নির্বাচনও করেছিলেন।",20/9/2020,country-news
ওসমানীনগরে করোনার নমুনা সংগ্রহ বন্ধ,"সিলেটের ওসমানীনগরে করোনা রোগীদের সংস্পর্শে আসা মানুষের নমুনা সংগ্রহ বন্ধ রয়েছে গত ৯ দিন ধরে। উপজেলার একমাত্র নমুনা সংগ্রহের সেন্টার তাজপুর কদমতলাস্থ ইউনিয়ন উপ-স্বাস্থ্য কেন্দ্রের সংস্কার কাজের জন্য গত ১০ জুন থেকে নমুনা সংগ্রহসহ সব কার্যক্রম বন্ধ রয়েছে।



আগামী ৩০ জুন পর্যন্ত ওসমানীনগরে নমুনা সংগ্রহের কাজ বন্ধ থাকবে বলে উপজেলা স্বাস্থ্য কর্মকর্তার অফিস সূত্রে জানা গেছে।মহামারী করোনকালীন দুর্যোগের সময় ওসমানীনগরে বিকল্প উপায়ে নমুনা সংগ্রহের ব্যবস্থা না করে হঠাৎ করে ৩ লাখ মানুষের জন্য একটিমাত্র নমুনা সংগ্রহের সেন্টার সংস্কার কাজের জন্য বন্ধ করে দেয়া হয়। নিজ উপজেলায় নমুনা প্রদানের সুযোগ বন্ধ থাকায় উপজেলায় ব্যাপক সংখ্যক মানুষের করোনা উপসর্গ রয়েছে। কিন্তু পার্শ্ববর্তী বালাগঞ্জ উপজেলা স্বাস্থ্য কমপ্লেক্স ও সিলেট শহীদ শামসুদ্দিন হাসপাতালে গিয়ে নমুনা পরীক্ষা করতে হবে বলে অনেকেই নমুনা প্রদান থেকে বিরত রয়েছেন।ওসমানীনগরে ইতিমধ্যে করোনাভাইরাসে আক্রান্ত হয়েছেন ২৯ জন এর মধ্যে মারা গেছেন ২ জন এই অবস্থার মধ্যে নমুনা সংগ্রহ বন্ধ থাকায় করোনা পরিস্থিতি এই উপজেলায় ভয়াবহ আকার ধারণ করতে পারে বলে অনেকই আশংকা করছেন।উপজেলা স্বাস্থ্য ও পরিবার পরিকল্পনা কর্মকর্তা (অতিরিক্ত দায়িত্ব) ডা. এসএম শাহরিয়ার বলেন, সংস্কার কাজের জন্য তাজপুর উপ-স্বাস্থ্য কেন্দ্রে গত ১০ জুন থেকে করোনার নমুনা সংগ্রহ করা বন্ধ রয়েছে। আগামী ৩০ জুন পর্যন্ত নমুনা সংগ্রহ বন্ধ থাকবে সংস্কার কাজের জন্য। এর মধ্যে যারা নমুনা প্রদান করতে ইচ্ছুক তারা বালাগঞ্জ হাসপাতাল অথবা সিলেট শামসুদ্দিন হাসপাতালে গিয়ে নমুনা দিতে হবে।ওসমানীনগর উপজেলা নির্বাহী কর্মকর্তা মোছা. তাহমিনা আক্তার বলেন, অনেক চেষ্টার পর ঠিক করা হয়েছে শনিবার থেকে তাজপুর সড়ক ও জনপথের রেস্ট হাউজে একজন চিকিৎসক বসে মানুষকে সেবা প্রদান করবেন তবে করোনার নমুনা সংগ্রহ করা হবে না।",20/9/2020,country-news
ওসমানীনগরে করোনা কেড়ে নিল ৭০ বছরের বৃদ্ধার প্রাণ,"সিলেটের ওসমানীনগর উপজেলায় করোনাভাইরাসে আক্রান্ত হয়ে রুফিয়া খাতুন (৭০) নামে এক বৃদ্ধার মৃত্যু হয়েছে।



রোববার রাত ৮টার দিকে উপজেলার গোয়ালাবাজার কালাসারায় তিনি মারা যান। মৃত রুফিয়া খাতুন উপজেলার বুরুঙ্গা ইউপির আনোয়ারপুর গ্রামের রজব খানের স্ত্রী। তিনি গোয়ালাবাজার কালাসারা এলাকায় আবদুল মালিকের বাসায় ভাড়া থাকতেন।বিষয়টি নিশ্চিত করেছেন উপজেলা করোনাসংক্রান্ত মেডিকেল টিমের প্রধান ডা. সাকিব আবদুল্লাহ চৌধুরী।তিনি বলেন, মৃত ওই বৃদ্ধা করোনা উপসর্গ নিয়ে সিলেট নর্থইস্ট হাসপাতালে ভর্তি হয়েছিলেন। গত ১২ জুন তিনি সিলেট শহীদ শামসুদ্দিন হাসপাতালে নমুনা প্রদান করেন।রোববার রুফিয়া বেগমের শারীরিক অবস্থা আরও গুরুতর হলে হাসপাতাল থেকে তাকে তার স্বজনরা সন্ধ্যার দিকে গোয়ালাবাজারের বাসায় নিয়ে যান।রোববার রাত ৮টার দিকে তিনি বাসায় মারা যান। এদিকে রুফিয়া খাতুন মৃত্যুর সোয়া ২ ঘণ্টা পর রোববার রাত সোয়া ১০টায় সিলেট ওসমানী মেডিকেল কলেজ হাসপাতাল থেকে তার নমুনা পরীক্ষার রিপোর্ট আসে। সেখানে তার করোনা পজিটিভ ধরা পড়ে।",20/9/2020,country-news
ওসমানীনগরে সাংবাদিক করোনায় আক্রান্ত,"সিলেটের ওসমানীনগরে এবার এক সাংবাদিক করোনাভাইরাসে আক্রান্ত হয়েছেন। এ নিয়ে ওসমানীনগরে মোট করোনায় আক্রান্ত হলেন ১২ জন। এর মধ্যে ১ জন মারা গেছেন। পুরোপুরি সুস্থ হয়ে উঠেছেন একজন।



তিনি উপজেলার গোয়ালাবাজারের তেরহাতি এলাকার বাসিন্দা ও একটি জাতীয় দৈনিকের ওসমানীনগর প্রতিনিধি।গত ২০ মে উপজেলার ওসমানীনগরের দয়ামীরে করোনায় আক্রান্ত কেন্দ্রীয় আওয়ামী লীগের সাংগঠনিক সম্পাদক শফিউল আলম চৌধুরী নাদেলের একটি প্রোগ্রামের সংবাদ সংগ্রহ করতে অনুষ্ঠানে যোগ দেন ওই সাংবাদিক।ওসমানীনগর উপজেলা করোনা সংক্রান্ত মেডিকেল টিমের প্রধান ডা. সাকিব আবদুল্লাহ চৌধুরী বলেন, গত ২৩ মে এই সাংবাদিকের নমুনা সংগ্রহ করে পরীক্ষার জন্য পাঠানো হয়। মঙ্গলবার রাতে তার করোনা পজিটিভ রিপোর্ট আসে।",20/9/2020,country-news
ওসমানীনগরে প্রথম করোনা জয়ী পল্লী বিদ্যুতের আইয়ুব আলী,"সিলেটের ওসমানীনগরে পল্লী বিদ্যুতের লাইন টেকনিশিয়ান আইয়ুব আলী (৪০) করোনা জয় করে শহীদ শামসুদ্দিন হাসপাতাল থেকে তিনি উপজেলার তাজপুর মশ্রব আলী কমপ্লেক্সে তার বাসায় ফিরেছেন। তিনিই ওসমানীনগরে প্রথম করোনা জয়ী ব্যক্তি।



রোববার আইয়ুব আলীর শারীরিক অবস্থা ভাল হওয়ায় ছাড়পত্র দিয়ে ছেড়ে দেয় শহীদ শামসুদ্দিন হাসপাতাল কর্তৃপক্ষ। ছাড়পত্র দেয়ার আগের দিন ২৩ মে হাসপাতালে ভর্তি থাকাকালে পুনরায় নমুনা সংগ্রহ করে ওসমানী মেডিকেল কলেজ হাসপাতালের পিসিআর ল্যাবে পাঠায় হাসপাতাল কর্তৃপক্ষ।মঙ্গলবার শহীদ শামসুদ্দিন হাসপাতাল আইয়ুব আলীর করোনা রিপোর্ট নেগেটিভ আসলে মোবাইল ফোনের মাধ্যমে আইয়ুব আলীকে জানানো হয় করোনা জয়ের কথা।শহীদ শামসুদ্দিন হাসপাতালের আরএমও ডা. সুশান্ত কুমার মহাপাত্র মঙ্গলবার বিকালে বলেন, সুস্থ হওয়ায় আইয়ুব আলীকে ছাড়পত্র দিয়ে ছেড়ে দেয়া হয়েছে। মঙ্গলবার ওসমানী হাসপাতাল থেকে আইয়ুব আলীর নমুনার রিপোর্ট নেগেটিভ এসেছে।উল্লেখ্য, গত ১৫ মে পল্লী বিদ্যুৎ সিলেট-১ এর খাশিকাপন জোনাল অফিসে কর্মরত পল্লী বিদ্যুতের লাইন টেকনিশিয়ান আইয়ুব আলী (৪০) এর করোনা পজিটিভ আসে।",20/9/2020,country-news
সিলেটে এসিল্যান্ডসহ ২ জনের করোনা শনাক্ত,"সিলেটের ওসমানীনগরে এসিল্যান্ডসহ আরও দু’জনের শরীরে করোনাভাইরাস শনাক্ত হয়েছে।



করোনায় আক্রান্ত হওয়া নতুন এই দুজনসহ ওসমানীনগরে এখন মোট করোনায় আক্রান্ত হলেন ১১ জন।সোমবার রাত ১১টার দিকে প্রাপত রিপোর্টে এ তথ্য পাওয়া যায়। বিষয়টি নিশ্চিত করে ওসমানীনগর উপজেলা করোনা সংক্রান্ত মেডিকেল টিমের প্রধান ডা. সাকিব আব্দুল্লাহ চৌধুরী জানান, সোমবার রাত ১১টার দিকে সিলেট ওসমানী মেডিকেল কলেজ থেকে প্রাপ্ত রিপোর্টে ওসমানীনগর উপজেলার এসিল্যান্ড (সহকারী কমিশনার, ভূমি) এবং উপজেলার তাজপুর ইউপির দুলিয়ারবন্দে এক নারীর করোনা শনাক্ত হয়। তার বাড়ি ময়মনসিংহ জেলার নান্দাইল উপজেলার সিংরাইল গ্রামে। তিনি উপজেলার দুলিয়ারবন্দ এলাকায় এক প্রবাসীর বাসায় ভাড়া থাকেন।",20/9/2020,country-news
ওসমানীনগর সার্কেল অফিসের পরিদর্শক করোনায় আক্রান্ত,"সিলেটের ওসমানীনগরে অতিরিক্ত পুলিশ সুপারের অফিসের একজন পরিদর্শক ও ইউএনও অফিসের একজন পরিচ্ছন্নতাকর্মী করোনায় আক্রান্ত হয়েছেন।



শুক্রবার রাত সাড়ে ১১টার দিকে সিলেট ওসমানী মেডিকেল কলেজ হাসপাতালের পিসিআর ল্যাব থেকে ই-মেইলের মাধ্যমে এই দুইজন রিপোর্ট পজিটিভ হয়েছে বলে বার্তা পাঠিয়েছে।ওসমানীনগরের অতিরিক্ত পুলিশ সুপারের অফিসের ইন্সপেক্টর পরিবার নিয়ে সিলেট শহরে বসবাস করেন আর প্রতিদিন ওসমানীনগর থানায় সার্কের অফিসের এসে দায়িত্ব পালন করেন। ইউএনও অফিসের পরিচ্ছনতা কর্মী উপজেলার ভার্ড হাসপাতালের নুনু মিয়ার বাসায় ভাড়া থাকেন। তার বাড়ি সুনামগঞ্জের বিসম্ভরপুর উদর উপজেলায়।ওসমানীনগরে করোনা ভাইরাসে আক্রান্ত নতুন এই দুইজন সহ মোট ৯জন আক্রান্ত হলেন।ওসমানীনগর উপজেলা করোনা সংক্রান্ত মেডিকেল টিমের প্রধান ডা. সাকিব আবদুল্লাহ চৌধুরী বলেন, ইউএনও অফিসরে পরিচ্ছন্নতা কর্মী গত ১৯ মে তাজপুর হাসপাতালে নমুনা প্রদান করে আর সার্কেল অফিসের ইন্সপেক্টর ২/৩ দিন পূর্বে সিলেট সদর হাসপাতালে নমুনা প্রদান করেন। শুক্রবার রাত সাড়ে ১১টার দিকে ওসমানী মেডিকেল কলেজ হাসপাতাল থেকে তাদের দুজনের করোনা পজিটিভ রিপোর্ট আমাদের হাতে আসে।",20/9/2020,country-news
ওসমানীনগরে পল্লী বিদ্যুতের লাইন টেকনিশিয়ান করোনায় আক্রান্ত,"সিলেটের ওসমানীনগরে এবার করোনাভাইরাসে আক্রান্ত হয়েছেন পল্লী বিদ্যুতের এক লাইন টেকনিশিয়ান।



শুক্রবার রাতে ই-মেইলের মাধ্যমে ওসমানীনগর উপজেলা স্বাস্থ্য কর্মকর্তাকে ওসমানী মেডিকেল কলেজের ল্যাব থেকে ওই ব্যক্তির করোনা পজিটিভ রিপোর্টের তথ্য জানানো হয়। এ নিয়ে উপজেলায় তিনজন করোনা আক্রান্ত রোগী শনাক্ত হয়েছে।করোনায় আক্রান্ত ব্যক্তি পল্লী বিদ্যুৎ সমিতি সিলেট-১ এর ওসমানীনগরের খাশিকাপন জোনাল অফিসে লাইন টেকনিশিয়ান পদে কর্মরত আছেন। তিনি হবিগঞ্জ জেলার বাসিন্দা। বর্তমানে তিনি স্ত্রী সন্তান নিয়ে তাজপুরবাজারে হাজী মশ্রব আলী কমপ্লেক্সের পঞ্চম তলায় ভাড়া থাকেন।ওসমানীনগর উপজেলা করোনা সংক্রান্ত মেডিকেল দলের প্রধান ডা. সাকিব আবদুল্লাহ চৌধুরী বলেন, চলতি ৬ মে শরীরে জ্বর থাকায় ওই টেকনিশিয়ান নমুনা দিয়েছিলেন। শুক্রবার রাত সাড়ে ৯টার দিকে আমরা ই-মেইলের মাধ্যমে করোনা শনাক্তের বিষয়টি জানতে পারি। আক্রান্ত ব্যক্তির সঙ্গে ফোনে কথা হয়েছে। তাকে বাসা থেকে বের হতে নিষেধ করা হয়েছে। আজ শনিবার দুপুর ১২টার দিকে উপজেলা নির্বাহী কর্মকর্তার মাধ্যমে আক্রান্ত ব্যক্তির বাসা লকডাউন করা হবে। এছাড়া আক্রান্ত ব্যক্তির পরিবারের সদস্যদের নমুনা সংগ্রহসহ অন্যান্য প্রয়োজনীয় ব্যবস্থা গ্রহণ করা হবে। উল্লেখ্য, ওসমানীনগরে গত ৩০ এপ্রিল প্রথম উপজেলার দয়ামীর ইউনিয়নের রাইকদাড়া (নোয়াগাঁও) গ্রামের ৫৫ বছর বয়সী এক ব্যক্তির করোনা শনাক্ত হয়। এর পর গত ৫ মে ওসমানীনগরে দ্বিতীয় করোনা রোগী শনাক্ত করা হয়। আক্রান্ত ঢাকা ফেরত ২৪ বছর বয়সী তরুণ গোয়ালাবাজার ইউপির পূর্বব্রাহ্মণ গ্রামে বাসিন্দা। ",20/9/2020,country-news
ওসমানীনগরে দুপক্ষের সংঘর্ষে যুবক নিহত,"সিলেটের ওসমানীনগর উপজেলায় আধিপত্য বিস্তার কেন্দ্র করে দুপক্ষের সংঘর্ষে এক যুবক নিহত হয়েছেন। নিহতের নাম শিপন মিয়া (২৪)।



বুধবার সন্ধ্যায় উপজেলার পশ্চিম পৈলনপুর ইউপির ঈশাগ্রাই গ্রামে এ ঘটনা ঘটে। নিহত শিপন আহমদ ঈশাগ্রাই গ্রামের আশিক মিয়ার ছেলে। আহতরা হলেন– উপজেলার ঈশাগ্রাই গ্রামের আশিক আলী, আশিক আলীর ছেলে, রিপন আহমদ, আবদুল হক, আবদুস সালাম, আনহার মিয়া, নজির মিয়া ও নজির মিয়ার ছোট শিশুসহ অজ্ঞাত আরও সাতজন। আহতদের সিলেট ওসমানী মেডিকেল কলেজ হাসপাতালে পাঠানো হয়েছে। আহতদের মধ্যে আশিক মিয়া ও আবদুল হকের অবস্থা আশঙ্কাজনক।প্রত্যক্ষদর্শীরা জানান, দীর্ঘদিন ধরে আধিপত্য বিস্তার কেন্দ্র করে উপজেলার পশ্চিম পৈলনপুর ইউপির ৪নং ওয়ার্ডের ইউপি সদস্য ঈশাগ্রাই জয়নুল হক ধন মিয়ার সঙ্গে একই এলাকার শিপনের বাবা আশিক আলীর বিরোধ চলছিল। কিছু দিন আগে ধন মেম্বার আশিক মিয়ার বাড়ির চলাচলের রাস্তার সামনের ভূমি নিজের বলে দাবি করে দেয়াল নির্মাণ করেন। এভাবে তাদের চলাচলের রাস্তা বন্ধ করে দেন। চলাচলের রাস্তায় ধন মেম্বারের দেয়াল নির্মাণ নিয়ে উপজেলার বিভিন্ন এলাকার বিশিষ্ট ব্যক্তিরা একাধিকবার বিচার সালিশ করেও বিষয়টির মীমাংসা করতে পারেননি। এ ছাড়া গ্রামের জামে মসজিদ নিয়েও আশিক আলী গংদের সঙ্গে ধন মেম্বারের পক্ষের লোকজনদের বিরোধ ছিল দীর্ঘদিন ধরে।সম্প্রতি আশিক আলী গংরা গ্রামের মসজিদের পুকুরে মাছ মারতে গেলেও ধন মেম্বারের পক্ষ থেকে বাধা দেয়া হয় এবং বিষয়টি পুলিশ পর্যন্ত গড়ায়। বুধবার বিকালে ধন মেম্বারের পক্ষের এলাইচ মিয়ার সঙ্গে আশিক মিয়ার পক্ষের সোহরাব মিয়ার মধ্যে গরুর ধান খাওয়া নিয়ে কথা কাটাকাটি হয়। এরই জের ধরে ইফতারের আগে ধন মেম্বারের নেতৃত্বে এক পক্ষ এবং আশিক আলীর নেতৃত্বে অপর পক্ষ দেশীয় অস্ত্র নিয়ে সংঘর্ষে জড়িয়ে পড়ে। এ সময় ধন মেম্বারের পক্ষের লোকজন শিপন আহমদকে দেশি অস্ত্র (সুলফি) দিয়ে আঘাত করলে শিপনের বুকে বিদ্ধ হয়। সংঘর্ষে শিপনসহ উভয়পক্ষের প্রায় ১৫ জন আহত হন। গুরুতর আহতাবস্থায় শিপন আহমদে সিলেট ওসমানী মেডিকেল কলেজ হাসপাতালে নিলে সন্ধ্যা সাড়ে ৭টার দিকে তার মৃত্যু হয়।ওসমানীনগর থানার ওসি রাশেদ মোবারক বলেন, ঘটার পর থেকে প্রতিপক্ষের লোকজন পলাতক রয়েছেন। জড়িতদের গ্রেফতারে পুলিশি অভিযান অব্যাহত রয়েছে।",20/9/2020,country-news
ওসমানীনগরে প্রথম করোনা রোগী শনাক্ত,"সিলেটের ওসমানীনগরে ৫৫ বছর বয়সী এক ব্যক্তি করোনাভাইরাসে আক্রান্ত হয়েছেন। দয়ামীর ইউপির রাইকদাড়া গ্রামের ওই ব্যক্তি উপজেলার প্রথম করোনা রোগী।



বৃহস্পতিবার বেলা ১১টার দিকে ওসমানীনগর উপজেলা প্রশাসন ও স্বাস্থ্য বিভাগের পক্ষ থেকে করোনা ব্যক্তির বাড়ি লকডাউন করা হয়েছে।বিষয়টি নিশ্চিত করে ওসমানীনগর উপজেলা নির্বাহী কর্মকর্তা মোছা. তাহমিনা আক্তার বলেন, করোনা আক্রান্ত রোগীকে তার বাড়িতেই হোম কোয়ারেন্টিনে রাখা হয়েছে। রোগীর পরিবার ও বাড়ির সব সদস্যদের বাড়ি থেকে না বের হওয়ার নির্দেশনা দিয়ে বাড়ি বৃহস্পতিবার বেলা ১১টায় লকডাউন করা হয়েছে।স্থানীয় প্রশাসন সূত্রে জানা গেছে, গত ২৬ এপ্রিল শ্বাসকষ্টজনিত সমস্যা নিয়ে ৫৫ বছর বয়সী ওই ব্যক্তি সিলেট ওসমানী মেডিকেল কলেজ হাসপাতালে ভর্তি হন। চিকিৎসকরা সন্দেহজনক মনে করে এই ব্যক্তির নমুনা সংগ্রহ করে পরীক্ষাগারে প্রেরণ করেন। এরই মধ্যে রোগীর শারীরিক অবস্থার উন্নতি হলে হাসপাতাল থেকে বাড়িতে ফিরে আসেন।বুধবার রাতে সিলেট ওসমানী মেডিকেল কলেজ হাসপাতালের করোনা শনাক্তকরণ ল্যাব থেকে স্বাস্থ্য বিভাগকে মৌখিকভাবে জানানো হয় ওই ব্যক্তির করোনা পজিটিভ। রাতেই উপজেলা প্রশাসনের পক্ষ থেকে স্থানীয় ইউপি চেয়ারম্যান, ওয়ার্ডের ইউপি সদস্যদের মাধ্যমে ওই রোগীর বাড়িতে পাহারা বসানো হয়।",20/9/2020,country-news
করোনায় লন্ডন প্রবাসী ছোটো ভাইয়ের পর বড় ভাইয়ের মৃত্যু,"করোনায় আক্রান্ত হয়ে কয়েকদিন আগে লন্ডনের একটি হাসপাতালে মৃত্যুবরণ করেন মনির উদ্দিন আহমেদ।



বৃহস্পতিবার বাংলাদেশ সময় দুপুর দেড়টার দিকে তার বড় ভাই সিরাজ উদ্দিনও লন্ডনের একটি হাসপাতালের করোনায় আক্রান্ত হয়ে মারা যান। সিরাজ উদ্দিন ও মনির উদ্দিনের বাড়ি সিলেট ওসমানীনগরের উমরপুর ইউপির নিজ মান্দারুকা গ্রামে।সিরাজ উদ্দিনের মৃত্যুর খবরটি নিশ্চিত করেছেন তার ভাগিনা রাজু আহমেদ ।দুই ভাইয়ের মৃত্যুর খবরে তাদের আত্মীয়-স্বজনদের মাঝে শোকের ছায়া নেমে এসেছে।উল্লেখ্য, গত ২৭ মার্চ মনির উদ্দিন আহমেদ লন্ডনের একটি হাসপাতালে মৃত্যুবরণ করেন।",20/9/2020,country-news
সিলেটে স্ত্রীর অপরাধ দেখে ফেলায় স্বামীকে শ্বাসরোধে হত্যা,"সিলেটের ওসমানীনগরে জেলে সতিন্দ্র হত্যা কাণ্ডের ক্লু উদঘাটন করেছে পুলিশ। স্ত্রী সন্ধ্যা রানী দাসের প্রেমিকদের সঙ্গে যৌনসম্পর্ক দেখে ফেলা ও তা মেনে নিতে না পারায় পরিকল্পিত খুনের শিকার হন সতিন্দ্র।



তার স্ত্রী সন্ধ্যা রানী দাসের প্রেমিকরা সতিন্দ্রকে শ্বাসরোধ করে হত্যার পর শরীরে পাথর বেঁধে নদীর জলে হতভাগ্য জেলে সতিন্দ্রর লাশ গুম করে। পুলিশের হাতে গ্রেফতারের পর প্রাথমিক জিজ্ঞাসাবাদে এমন কথা জানায় নিহতের স্ত্রী সন্ধ্যা রানী দাস, সন্ধ্যা রানীর কথিত যৌন সঙ্গী উপজেলার কারিকোনা গ্রামের অতুল দাসের ছেলে স্বপন দাস ও একই ইউপির মোবারকপুর গ্রামের সুশিল দাসের ছেলে গোপাল দাস। ওসমানীনগর থানার ওসি (তদন্ত) এসএম মাইন উদ্দিন ও মামলার তদন্তকারী কর্মকর্তা রতন লাল দেব জানান, আসামিরা পুলিশের নিকট হত্যাকাণ্ডের স্বীকারোক্তি প্রদান করে এবং ঘটনার সঙ্গে আরও কয়েকজন জড়িত রয়েছে বলে জানায়। এর আগে মঙ্গলবার ভোরে নিহত সতিন্দ্রের বড় ভাই সুনামগঞ্জের জগন্নাথপুর উপজেলার কুয়াজপুর ইউপির চকিয়া গ্রামের মৃত নরেন্দ্র দাসের ছেলে রাকেশ দাস বাদী হয়ে অজ্ঞাতনামাদের আসামি করে ওসমানীনগর থানায় (মামলা নং-০৪) দায়ের করেন। এ দিকে গত সোমবার বিকালে ময়নাতদন্ত শেষে তার লাশ স্বজনদের নিকট হস্তান্তরের পর লাশের সৎকার করা হয়।উল্লেখ্য, গত ২ মার্চ রাত ১০টার দিকে সুনামগঞ্জের জগন্নাথপুর উপজেলার কুয়াজপুর ইউপির চকিয়া গ্রামের মৃত নরেন্দ্র দাসের ছেলে সতিন্দ্র দাস তার শ্বশুরবাড়ি উপজেলার পশ্চিম পৈলনপুর ইউপির মোবারকপুরস্থ বাড়ি থেকে সহকর্মীদের সঙ্গে মাছ ধরতে বের হয়ে নিখোঁজ হয়। পর ৩ মার্চ নিহতের সম্পর্কীয় ভাগিনা নেপাল দাস বাদী হয়ে সতিন্দ্র নিখোঁজের ব্যাপারে ওসমানীনগর থানায় একটি সাধারণ ডায়েরি দায়ের করে। নিখোঁজের এক সপ্তাহ পর গত রোববার দুপুরে গলায় রশি দিয়ে পাথর বাঁধা সতিন্দ্রের লাশ উপজেলার সাদিপুর ইউপির সাদিপুর সেঁতুর পূর্ব পাশে সাদি খাল থেকে উদ্ধার করে ওসমানীনগর থানা পুলিশ।",20/9/2020,country-news
সিলেটে নিখোঁজের ৭ দিন পর মিলল গলায় পাথর বাঁধা জেলের লাশ,"সিলেটের ওসমানীনগরে নিখোঁজের ৭ দিন পর নদী থেকে গলায় পাথর বাঁধা সতিন্দ্র নাথ (৩৫) নামে এক জেলের লাশ উদ্ধার করেছে পুলিশ।



রোববার দুপুরে উপজেলার সাদিপুর ইউপির সাদিখাল ব্রিজের পূর্ব পাশ থেকে তার লাশ উদ্ধার করে পুলিশ।নিহত সতিন্দ্র সুনামগঞ্জের জগন্নাথপুর উপজেলার কুয়াজপুর ইউপির চকিয়া গ্রামের মৃত নরেন্দ্র দাসের ছেলে। তিনি ওসমানীনগরের পশ্চিম পৈলনপুর ইউপির মোবারকপুর গ্রামে শ্বশুর রাকেশ দাসের বাড়িতে ঘরজামাই থেকে মাছ ধরার কাজ করতেন।এ ঘটনায় জিজ্ঞাসাবাদের জন্য নিহত সতিন্দ্রের ভাগ্নেসহ তিনজনকে আটক করেছে পুলিশ। তারা হলেন উপজেলার পশ্চিম পৈলনপুর ইউপির মোবারকপুর গ্রামের বিধু দাসের ছেলে নেপাল দাস, একই গ্রামের সিশিল দাসের ছেলে গোপাল দাস ও পার্শ্ববর্তী কারিকোনা গ্রামের অতুল দাসের ছেলে স্বপন দাস।পুলিশ ও নিহতের পারিবারিক সূত্রে জানা যায়, গত ২ মার্চ রাত ১০টার দিকে সহকর্মীদের সঙ্গে মাছ ধরতে বাড়ি থেকে বের হয়ে নিখোঁজ হয়। পর ৩ মার্চ সতিন্দ্রের ভাগ্নে নেপাল দাস বাদী হয়ে ওসমানীনগর থানায় একটি সাধারণ ডায়েরি (জিডি) রুজু করে। রোববার সকালে সাদিখালে একটি লাশ ভাসতে দেখে স্থানীয়রা ওসমানীনগর থানা পুলিশকে খবর দিলে পুলিশ দুপুর ১২টার দিকে লাশ উদ্ধার করে ময়নাতদন্তের জন্য সিলেট ওসমানী মেডিকেল কলেজ হাসপাতালে প্রেরণ করে।ওসমানীনগর থানার এসআই রতন জানান, লাশের গলায় নাইলনের রশি পেছানো ছিল এবং রশির সঙ্গে প্রায় ১৫ কেজি ওজনের একটি পাথর বাঁধা ছিল।ওসমানীনগর থানার ওসি রাশেদ মোবারক লাশ উদ্ধারের সত্যতা নিশ্চিত করে বলেন, বিষয়টি একটি হত্যাকাণ্ড। ধারণা করা হচ্ছে পরিকল্পিতভাবে সতিন্দ্রকে হত্যা করে নদীতে লাশ গুম করা হয়েছে। এ ঘটনায় জিজ্ঞাসাবাদের জন্য তিনজনকে আটক করা হয়েছে।",20/9/2020,country-news
