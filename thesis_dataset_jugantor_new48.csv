মিয়ানমার থেকে এলো ২০ টন পেঁয়াজ,"কক্সবাজারের টেকনাফে মিয়ানমার থেকে প্রায় দুই হাজার বস্তা (২০ টন) পেঁয়াজ এসেছে। শুক্রবার ছোট ট্রলারে এই পেঁয়াজ টেকনাফ স্থলবন্দর ঘাটে এসে পৌঁছায়। বন্দরসংশ্লিষ্টরা জানিয়েছেন, আজ খালাস শেষে পেঁয়াজগুলো ট্রাকে দেশের বিভিন্ন স্থানে পাঠানো সম্ভব হবে।



এদিকে দেশি পেঁয়াজে সয়লাব দেশের অন্যতম উৎপাদনকারী জেলা কুষ্টিয়ার বাজার। ভারত পেঁয়াজ রফতানি বন্ধ করে দেয়ায় দেশটির ঘোজাডাঙা বন্দরে আটকা পড়েছে পেঁয়াজ বোঝাই ৩০০ ট্রাক। ব্যুরো ও প্রতিনিধিদের পাঠানো খবর-টেকনাফ (কক্সবাজার) : টেকনাফ স্থলবন্দর পরিচালনাকারী প্রতিষ্ঠান ইউনাইটেড ল্যান্ড পোর্টের ব্যবস্থাপক জসিম উদ্দিন চৌধুরী জানান, প্রায় তিন মাস পর মিয়ানমার থেকে পেঁয়াজ আমদানি হয়েছে। ইতোমধ্যে পেঁয়াজগুলো ট্রলার থেকে খালাসের প্রক্রিয়া শুরু হয়েছে। কাগজপত্র হাতে না আসায় এখনও পেঁয়াজের সঠিক পরিমাণ জানা যাচ্ছে না। তবে ২০ মেট্রিক টনের বেশি হতে পারে। সিঅ্যান্ডএফ প্রতিষ্ঠান সেভেন স্টার এন্টারপ্রাইজের তত্ত্বাবধানে কানিজ এন্টারপ্রাইজ নামে একটি প্রতিষ্ঠান পেঁয়াজগুলো আমদানি করে। আমদানিকারক প্রতিষ্ঠানের স্বত্বাধিকারী উসমান গণি বলেন, প্রথম ধাপে দুই হাজার বস্তা পেঁয়াজ টেকনাফ বন্দরে এসে পৌঁছেছে। আরও পেঁয়াজ আসার পথে রয়েছে।সেভেন স্টার এন্টারপ্রাইজের ব্যবস্থাপক মো. আরাফাত বলেন, শুক্রবার ছুটির দিন হওয়ায় আমদানির কাগজপত্র (আইজিএম) জমা দেয়া সম্ভব হয়নি। শনিবার (আজ) কাগজপত্র জমা দিয়ে রোববারের দিকে পেঁয়াজগুলো দেশীয় বাজারে সরবরাহ করা যাবে।টেকনাফ স্থলবন্দরের শুল্ক কর্মকর্তা মোহাম্মদ আবছার উদ্দিন বলেন, মিয়ানমার থেকে পেঁয়াজ আমদানি করতে ব্যবসায়ীদের উৎসাহিত করা হচ্ছে। আমদানি করা পেঁয়াজ দ্রুত খালাস করে বাজারে পৌঁছানো হবে।কুষ্টিয়া : কুষ্টিয়ায় চাহিদার চেয়ে দ্বিগুণের বেশি পেঁয়াজ উৎপাদিত হয়। এখানকার গ্রামাঞ্চলের হাটে প্রতিদিন হাজার হাজার কেজি পেঁয়াজ নিয়ে আসছেন কৃষকরা। দাম ভালো পাওয়ায় তারা ফসল বিক্রি করে হাসিমুখে ঘরে ফিরছেন। শুক্রবার সকালে জেলার বৃহৎ পেঁয়াজের হাট কুমারখালী উপজেলার পান্টি কলেজ মাঠে দেখা যায়, পেঁয়াজে সয়লাব বাজার। প্রায় দুই কিলোমিটারজুড়ে পেঁয়াজভর্তি ভ্যানের দীর্ঘ সারি। প্রতিটি ভ্যানে পাঁচ থেকে আট মণ করে পেঁয়াজ রয়েছে। ব্যবসায়ীরা জানান, এদিন ফজরের নামাজের পর থেকেই শুরু হয় হাট। সকাল ১০টার দিকে বেচাকেনা শেষ হয়ে যায়। হাটে সবচেয়ে ভালো মানের পেঁয়াজ পাইকারি প্রতি মণ বিক্রি হয়েছে তিন হাজার ২০০ টাকায়। এছাড়া প্রকার ভেদে প্রতি মণ বিক্রি হয়েছে দুই হাজার ৮০০ থেকে তিন হাজার ২০০ টাকা। গুটি পেঁয়াজ (বীজ) প্রতি মণ বিক্রি হয়েছে তিন হাজার ৫০০ টাকায়।কুমারখালী মোহননগর গ্রামের কৃষক আখতারুজ্জামান বলেন, নিজের জমিতে উৎপাদন করা পেঁয়াজ বিক্রি করতে এসেছি। দুই হাজার ৯০০ টাকা মণ দরে ১০ মণ বিক্রি করেছি। ভারতীয় পেঁয়াজ না এলে দেশের কৃষকরা অনেক লাভবান হবে। তিনি আরও বলেন, এলাকার বাড়িতে বাড়িতে প্রচুর পেঁয়াজের মজুদ রয়েছে। বেশি দাম পাওয়ার আশায় কৃষকরা ঘরে রেখে আস্তে আস্তে বিক্রি করছেন।সাতক্ষীরা : সাতক্ষীরার ভোমরা স্থলবন্দরে পাঁচ দিন ধরে পেঁয়াজের চালান আসছে না। এ বন্দরের উল্টো দিকে ভারতের ঘোজাডাঙা স্থলবন্দরে প্রায় ৩০০ ট্রাক পেঁয়াজ নিয়ে বাংলাদেশে প্রবেশের অপেক্ষায় রয়েছে। আমদানিকারকরা জানিয়েছেন, এরই মধ্যে ওই পেঁয়াজে পচন ধরেছে। ফলে তারা মারাত্মক ক্ষতির মুখে পড়বেন। এদিকে ভ্রাম্যমাণ আদালত ভোমরা বন্দরে অভিযান চালিয়ে পেঁয়াজ মজুদ রাখার অভিযোগে কয়েকজন ব্যবসায়ীকে জরিমানা করেছেন।রংপুর : নগরীসহ জেলার সর্বত্র খুচরা বাজারে লাফিয়ে লাফিয়ে বাড়ছে পেঁয়াজের দাম। দু’দিনের ব্যবধানে কেজিতে পেঁয়াজের দাম বেড়েছে ৪০ থেকে ৫০ টাকা। হঠাৎ করে পেঁয়াজের এমন মূল্যবৃদ্ধিতে ক্ষোভ প্রকাশ করেছেন ক্রেতারা। শুক্রবার ভারতীয় পেঁয়াজ ৮০ টাকা ও দেশি পেঁয়াজ ১০০ টাকা কেজি দরে বিক্রি হয়েছে।দিনাজপুর : পেঁয়াজ আমদানি বন্ধ হয়ে যাওয়ার সঙ্গে সঙ্গে এক দিনেই বেড়ে দাম দ্বিগুণ হলেও ভারত থেকে আবার পেঁয়াজ আসছে- এমন খবরে জেলায় পেঁয়াজের দাম কেজিতে ২০ টাকা কমেছে। দাম বাড়ার পেছনে বাজারের মধ্যস্বত্ব ব্যবসায়ীদের দায়ী করছেন পেঁয়াজ আমদানিকারকরা।গৌরনদী (বরিশাল) : গৌরনদী উপজেলার টরকী বন্দর, গৌরনদী বন্দর, বাটাজোড় বাজার, মাহিলাড়া বাজারে শুক্রবার খুচরায় প্রতি কেজি পেঁয়াজ ৭৫ থেকে ৮৫ টাকা কেজি দরে বিক্রি হয়েছে।",22/9/2020,economics
বিকল্প দেশ থেকে পেঁয়াজ আমদানির হিড়িক,"ভারত পেঁয়াজ রফতানি বন্ধ করে দেয়ায় বিকল্প দেশ থেকে পণ্যটি আনার হিড়িক পড়েছে। চট্টগ্রাম বন্দর দিয়ে পেঁয়াজ আমদানির অনুমতিপত্র (আইপি) নিচ্ছেন ব্যবসায়ীরা। ১৫ দিনে ২১৭টি আইপি নেয়া হয়েছে। এর বিপরীতে ৭৯ হাজার ৩৯০ টন পেঁয়াজ আমদানির কথা রয়েছে। ২ থেকে ৩ সপ্তাহ পর এসব পেঁয়াজ সমুদ্রপথে দেশে আসতে শুরু করবে। তবে মিয়ানমারের পেঁয়াজ আরও আগে চলে আসতে পারে।



বন্দরসংশ্লিষ্ট সূত্র জানায়, কয়েক দিন ধরে আইপি আবেদন বেড়ে গেছে। বিশেষ করে সোমবার ভারত পেঁয়াজ রফতানি বন্ধের ঘোষণা দিলে অন্য দেশ থেকে পণ্যটির আমদানির আবেদন বেড়ে যায়। গত বছরও এ সময়ে ভারত থেকে আসা বন্ধ হয়ে গেলে পেঁয়াজের সংকট দেখা দেয়। দাম বাড়তে থাকে লাফিয়ে লাফিয়ে। ওই সময় প্রতি কেজি পেঁয়াজ সর্বোচ্চ ৩০০ টাকা পর্যন্ত বিক্রি হয়েছিল খুচরা বাজারে।গতবার সংকটকালে তড়িঘড়ি করে অনেকে আমদানি অনুমতিপত্র নিয়েছিলেন। তবে সময় স্বল্পতাসহ নানা জটিলতায় তাদের অনেকে আমদানি করতে পারেননি। গতবারের অভিজ্ঞতা থেকে এবার পেঁয়াজ পরিস্থিতির ওপর নজর রাখছিলেন আমদানিকারকরা। আগেই তারা প্রস্তুতি নিয়ে রেখেছিলেন। তাই ভারতীয় পেঁয়াজ আসা বন্ধ হওয়ার সঙ্গে সঙ্গে তারা এবার বিকল্প বাজার থেকে পেঁয়াজ আনতে জোর তৎপরতা শুরু করেছেন।চট্টগ্রাম সমুদ্রবন্দরের উদ্ভিদ সংঘনিরোধ কেন্দ্রের (কোয়ারেন্টাইন) উপ-পরিচালক আসাদুজ্জামান বুলবুল যুগান্তরকে জানান, ভারত রফতানি বন্ধের ঘোষণা দেয়ার পর থেকে পেঁয়াজের জন্য আইপি আবেদন স্বাভাবিক সময়ের চেয়ে কয়েকগুণ বেড়ে গেছে। ৩ সেপ্টেম্বর একটি আইপি ইস্যু হয়েছিল। পরের দু’দিন হয়নি। ৬ সেপ্টেম্বর ইস্যু হয় পাঁচটি। মঙ্গলবার ৬৮টি আইপি ইস্যু হয়েছে। এর বিপরীতে ৩০ হাজার ৮১২ টন পেঁয়াজ আমদানির ঘোষণা দেয়া হয়েছে। বুধবার ৪৯টি আইপির মাধ্যমে ১৭ হাজার ৫৬৬ টন পেঁয়াজ আনার অনুমতি নিয়েছেন বিভিন্ন আমদানিকারক। আর বৃহস্পতিবার ৬৭টি আইপির বিপরীতে আরও ২১ হাজার ৯১১ টন পেঁয়াজ আমদানির অনুমতি নেয়া হয়েছে। ৩ সেপ্টেম্বর থেকে ১৭ সেপ্টেম্বর পর্যন্ত ২১৭টি আইপির বিপরীতে ৭৯ হাজার ৩৯০ টন পেঁয়াজ আমদানির অনুমতিপত্র নিয়েছেন আমদানিকারকরা।আসাদুজ্জামান বুলবুল আরও বলেন, যারা পেঁয়াজের আইপি নিতে আসছেন, দেশের চাহিদার কথা মাথায় রেখে তাদের দ্রুত সময়ের মধ্যে অনুমতি দেয়া হচ্ছে। উদ্ভিদ সংঘনিরোধ কেন্দ্রের তথ্যমতে, এখান থেকে আইপি নেয়া প্রতিষ্ঠানগুলোর বেশিরভাগই চট্টগ্রামকেন্দ্রিক। এর মধ্যে রয়েছে- ট্রেড লিংক, চৈতি এন্টারপ্রাইজ, শাহ জব্বারিয়া এন্টারপ্রাইজ, নাজ ট্রেডিং, ফরহাদ ট্রেডিং, আঁখি এন্টারপ্রাইজ। এসব প্রতিষ্ঠান চীন, মিয়ানমার, পাকিস্তান, মিসর, নেদারল্যান্ডস ও নিউজিল্যান্ড থেকে পেঁয়াজ আমদানি করতে চায়।ভোগ্যপণ্য আমদানিকারকরা জানান, মিয়ানমার থেকে পেঁয়াজ ২ থেকে ৩ দিনের মধ্যেই আনা সম্ভব। অন্য দেশগুলোর পেঁয়াজ বাজারে আসতে ২০-২৫ দিন সময় লাগতে পারে। বিকল্প দেশ থেকে পেঁয়াজ আসা শুরু হলে সংকট থাকবে না। তাই পেঁয়াজ নিয়ে আতঙ্কিত হওয়ার কারণ নেই।চট্টগ্রাম চেম্বার অব কমার্স অ্যান্ড ইন্ডাস্ট্রির সভাপতি মাহবুবুল আলম যুগান্তরকে বলেন, অনেকে আতঙ্কিত হয়ে প্রয়োজনের অতিরিক্ত পেঁয়াজ কিনছেন। পণ্যটি পচনশীল। তাই যারা প্রয়োজনের বেশি কিনবেন তাদের অপচয় হবে। চাহিদা বেড়ে যাওয়ায় বাজারে সৃষ্টি হয়েছে কৃত্রিম সংকট। পর্যাপ্ত পেঁয়াজ বিভিন্ন দেশ থেকে আসছে। আমদানিকারকরা তৎপর হয়ে উঠেছেন। গতবার অনেক আমদানিকারক ভারতের বিকল্প দেশ থেকে পেঁয়াজ আনতে গিয়ে হোঁচট খেয়েছিলেন। এবার তেমনটি হবে না। তাদের অভিজ্ঞতা হয়েছে। আগে থেকে প্রস্তুতি ছিল। বিদেশি রফতানিকারকদের সঙ্গে এরই মধ্যে তাদের একটা সম্পর্ক তৈরি হয়েছে। তাই আশা করছি, এবার কম সময়ে বিদেশি পেঁয়াজ বাজারে আসবে।সংশ্লিষ্টরা জানান, দেশে পেঁয়াজের চাহিদার বড় একটি অংশ পূরণ হয় ভারত থেকে আমদানির মাধ্যমে। ভারতীয় পেঁয়াজ দেশে আসে স্থলবন্দরগুলো দিয়ে। জাহাজে সমুদ্রপথে পেঁয়াজ আনতে ১০-১৫ দিন সময় লাগে। এ সময়ে পচে যাওয়ার আশঙ্কা থাকে। তাই চট্টগ্রাম সমুদ্রবন্দর দিয়ে খুব বেশি পেঁয়াজ আমদানি হয় না। চট্টগ্রামের ভোগ্যপণ্যের বৃহৎ পাইকারি বাজারে প্রতিদিন পেঁয়াজের জোগান আসে স্থলবন্দরগুলো থেকে।চট্টগ্রাম কাস্টম হাউসের তথ্যমতে, চট্টগ্রাম বন্দর দিয়ে ১ জুন থেকে ৫ সেপ্টেম্বর পর্যন্ত ৪ মাসে পেঁয়াজ আমদানি হয়েছে ১৮ লাখ ২৪ হাজার কেজি। যার আমদানিমূল্য প্রায় ৫ কোটি টাকা। ১২টি আমদানিকারক প্রতিষ্ঠান এসব পেঁয়াজ এনেছে।এদিকে চট্টগ্রামের খাতুনগঞ্জের পাইকারি আড়তগুলোতে এখনও বেশি দামে পেঁয়াজ বিক্রি হচ্ছে। পাইকারিতে প্রতি কেজি পেঁয়াজ বিক্রি হচ্ছে ৫৫-৬০ টাকায়। খুচরায় বিক্রি হচ্ছে ৭৫-৮০ টাকায়।আড়তদাররা জানান, খাতুনগঞ্জে এখনও পেঁয়াজ আসছে। আড়তগুলোতে পর্যাপ্ত পেঁয়াজ রয়েছে। সেই তুলনায় বৃহস্পতিবার ক্রেতা ছিল কম।",22/9/2020,economics
"সিন্ডিকেটে জিম্মি পেঁয়াজ, চিহ্নিত হওয়ার পরও জড়িতরা অধরা","এক বছরের মাথায় দেশের বাজারে পেঁয়াজ নিয়ে আবার কারসাজি শুরু হয়েছে। এবারও চিহ্নিত সিন্ডিকেটটি পেঁয়াজের বাজার জিম্মি করে ফেলেছে। সোমবার ভারত পেঁয়াজ রফতানি বন্ধ ঘোষণার পরপরই সক্রিয় হয়ে ওঠে ওই চক্রের সদস্যরা।



তাদের কারসাজিতে ঘণ্টায় ঘণ্টায় বেড়ে কেজিপ্রতি পেঁয়াজের দাম ১২০ টাকা পর্যন্ত ওঠে। হাতিয়ে নিয়েছে কয়েকশ’ কোটি টাকা। সরকারের নানা পদক্ষেপের পরও এখন পর্যন্ত আসেনি তেমন কোনো ইতিবাচক ফল।তবে বাজারে ক্রেতা কম থাকায় বুধবার আগের দিনের তুলনায় পেঁয়াজের দাম পাইকারি ও খুচরা বাজারে কেজিতে ১৫-৩০ টাকা কমেছে।এদিন পাইকারি বাজারে একদিনের ব্যবধানে দেশি পেঁয়াজ কেজিতে ২০ টাকা কমে বিক্রি হয়েছে ৭৫ টাকা। আর আমদানি করা পেঁয়াজের কেজিতে ১৫-২০ টাকা কমে বিক্রি হয়েছে ৫৫-৬০ টাকা।খুচরা বাজারে কেজিতে দেশি পেঁয়াজের দাম ২০-৩০ টাকা কমে বিক্রি হয়েছে ৯০-১০০ টাকা। আর আমদানি করা পেঁয়াজ কেজিতে ১৫ টাকা কমে বিক্রি হয়েছে ৮০-৮৫ টাকা।সংশ্লিষ্টদের অভিযোগ, পেঁয়াজ আমদানিকারকদের একটি গ্রুপ সব সময় ওতপেতে থাকে কখন ভারত রফতানি বন্ধ করে দেয়। অথবা প্রাকৃতিক দুর্যোগসহ নানা অজুহাতের অপেক্ষায় থাকে ওই চক্রটি।সৃষ্টি করে কৃত্রিম সংকট। রাতারাতি অস্বাভাবিক গতিতে বাড়িয়ে দেয় পেঁয়াজের দাম। গত বছর পেঁয়াজের দাম ৩০ টাকা কেজি থেকে বেড়ে ৩২০ টাকা পর্যন্ত উঠেছিল।ওই সময় পেঁয়াজ নিয়ে কারসাজির দায়ে চট্টগ্রাম ও টেকনাফকেন্দ্রিক ১৬ ব্যক্তি ও প্রতিষ্ঠানকে চিহ্নিত করা হয়েছিল।কিন্তু পরবর্তী সময়ে তাদের বিরুদ্ধে কোনো ব্যবস্থা নেয়া হয়নি। সব সময়ই তারা থাকে অধরা। কারণ, তাদের পেছনে রয়েছে সমাজের প্রভাবশালী ব্যক্তিরা।৩০ আগস্ট থেকে দেশে পেঁয়াজের দাম বাড়তে থাকে। ওইদিন প্রতি কেজি দেশি পেঁয়াজ বিক্রি হয়েছে ৪০ টাকা। এর আগে জুলাইয়ের শুরুর দিকে প্রতি কেজি পেঁয়াজের দাম ছিল ৩০-৩৫ টাকা।৩১ আগস্ট দাম বেড়ে দাঁড়ায় ৫২ টাকা। ৩ সেপ্টেম্বর আরও বেড়ে ৫৫ টাকা। ৫ সেপ্টেম্বর হয় ৭০ টাকা। ১৪ সেপ্টেম্বর ভারত রফতানি বন্ধ করলে দাম আরও বেড়ে ৮৫ টাকা ছাড়িয়ে যায়।পরদিন অস্বাভাবিকভাবে বেড়ে ১২০ টাকা কেজি পর্যন্ত বিক্রি হয়েছে। জানতে চাইলে দুর্নীতিবিরোধী আন্তর্জাতিক সংস্থা ট্রান্সপারেন্সি ইন্টারন্যাশনাল অব বাংলাদেশের (টিআইবি) নির্বাহী পরিচালক ড. ইফতেখারুজ্জামান বলেন, অসাধু সিন্ডিকেটের কারণে পেঁয়াজের দাম বাড়ছে।যারা অসাধু ব্যবসায়ী, তারা অত্যন্ত প্রভাবশালী। তাদের বিরুদ্ধে ব্যবস্থা নেয়ার মতো সৎসাহস আইনশৃঙ্খলা রক্ষাকারী বাহিনী অথবা সংশ্লিষ্ট কর্তৃপক্ষের নেই।আবার কর্তৃপক্ষ বা আইন প্রয়োগকারী সংস্থার কেউ কেউ এ ঘটনার সঙ্গে জড়িত, সুবিধাভোগী। যে কারণে এটি একটি দুষ্ট চক্রের মধ্যে পড়েছে। তাদের বিরুদ্ধে কোনো ব্যবস্থা নেয়া যায়নি।আর সাধারণ মানুষ এ দুষ্ট চক্রের হাতে জিম্মি। তিনি আরও বলেন, মূল বিষয় হল- সুশাসনের ঘাটতি, স্বচ্ছতা ও জবাবদিহিতা নেই। এখানে কারও নিয়ন্ত্রণ নেই। সুশাসন নিশ্চিত না হলে পণ্যমূল্য নিয়ন্ত্রণে আসবে না।ভোক্তা অধিকার নিয়ে কাজ করছে এমন একটি বেসরকারি প্রতিষ্ঠান কনজ্যুমার ইয়ুথ বাংলাদেশ (সিওয়াইবি)। জানতে চাইলে সংস্থাটির নির্বাহী পরিচালক পলাশ মাহমুদ যুগান্তরকে বলেন, পেঁয়াজ নিয়ে পুরনো সিন্ডিকেট আবারও সক্রিয় হয়েছে।পেঁয়াজ নিয়ে সিন্ডিকেটের মাধ্যমে গত বছর একটি চক্র মানুষকে জিম্মি করে অর্থ লুট করেছিল। এদের চিহ্নিত করার পরও ওই সময় দৃষ্টান্তমূলক শাস্তি দেয়া হয়নি। যে কারণে এবারও তারা সক্রিয় হয়ে উঠেছে।বাংলাদেশ ট্রেড অ্যান্ড ট্যারিফ কমিশনের এক প্রতিবেদনে বলা হয়েছে, পেঁয়াজের নতুন মৌসুম আসতে এখনও ৬ মাস বাকি। অর্থাৎ ফেব্রুয়ারি পর্যন্ত অপেক্ষা করতে হবে নতুন দেশি পেঁয়াজের জন্য।এ সময়ে মধ্যে দেশে পেঁয়াজের চাহিদা রয়েছে ১১ লাখ টন। বর্তমানে মজুদ আছে ৫ লাখ টন। পেঁয়াজের ঘাটতি রয়েছে ৬ লাখ টন।ফেব্রুয়ারির মধ্যে দেশে এ ৬ লাখ টন পেঁয়াজ আমদানি করতে হবে। এ ব্যাপারে বাণিজ্য ও কৃষি মন্ত্রণালয় প্রয়োজনীয় উদ্যোগ নিয়েছে। বাণিজ্য মন্ত্রণালয় সূত্র জানায়, দেশে পেঁয়াজের মজুদ ও সরবরাহ স্বাভাবিক পর্যায়ে রয়েছে। দেশে এখন থেকে নতুন পেঁয়াজ আমদানি না হলেও যে পরিমাণ মজুদ রয়েছে, তা দিয়ে আড়াই মাসের চাহিদা মেটানো সম্ভব। ভারত রফতানি বন্ধ করার পর পেট্রাপোল সীমান্তে প্রায় ১৫০টি পেঁয়াজবোঝাই ট্রাক আটকে রয়েছে। সেখানে ৪৫০ টন পেঁয়াজ রয়েছে। এগুলো ছাড় করার উদ্যোগ নেয়া হয়েছে।ব্যাংকিং প্রক্রিয়া সম্পন্ন করে আরও ১৯ হাজার টন পেঁয়াজ দেশে আসার অপেক্ষায় রয়েছে। এর বাইরে সংকট মোকাবেলায় ভারতের বিকল্প আরও ৬ দেশ থেকে আমদানির উদ্যোগ নেয়া হয়েছে।দেশগুলো হচ্ছে- চীন, মিয়ানমার, মিসর, তুরস্ক, নেদারল্যান্ডস ও পাকিস্তান। বেসরকারিভাবে আমদানিকারকরা ওই সব দেশ থেকে আমদানির জন্য ১০১টি অনুমতিপত্র সংগ্রহ করেছে উদ্ভিদ সংগনিরোধ কেন্দ্র থেকে।ফলে প্রথম পর্যায় ৪০ হাজার টন পেঁয়াজ দেশে আনা সম্ভব হবে, যা আগামী ৭ দিনের মধ্যে দেশের বাজারে আসবে। এ ছাড়া পর্যায়ক্রমে আরও আমদানি বাড়বে।এর মধ্যে বাণিজ্য মন্ত্রণালয় ট্রেডিং কর্পোরেশন অব বাংলাদেশের (টিসিবি) মাধ্যমে তুরস্ক থেকে এক লাখ টন পেঁয়াজ আমদানির সিদ্ধান্ত নিয়েছে।বুধবার বাণিজ্যমন্ত্রী টিপু মুনশি বলেন, বর্তমানে দেশে ৫-৬ লাখ টন পেঁয়াজ রয়েছে। নতুন পেঁয়াজ ওঠা পর্যন্ত আমাদের আরও প্রায় চার লাখ টন পেঁয়াজ আমদানি করতে হবে।ইতোমধ্যে টিসিবি টার্কি (তুরস্ক) থেকে পেঁয়াজ আমদানির জন্য এলসি খুলেছে। আমরা সিদ্ধান্ত নিয়েছি, ফেব্রুয়ারি পর্যন্ত টিসিবির মাধ্যমে এক লাখ টন পেঁয়াজ আমদানি করব।দেশে পেঁয়াজ নিয়ে কোনো সমস্যা হবে না। ঘাটতি যে পরিমাণে আছে, তা এক মাসের মধ্যে বিভিন্ন দেশ থেকে আমদানি করে পূরণ করা হবে। এক মাস আমাদের সাশ্রয়ী হতে হবে।এক মাসের মধ্যে সাপ্লাই চেইন ফুল করে দেব। তিনি জানান, বর্ডারে আটকে থাকা পেঁয়াজ দু-এক দিনের মধ্যে প্রবেশ করার ব্যবস্থা নেয়া হচ্ছে।এ ছাড়া দেশের বাজারে যারা পেঁয়াজের দাম বাড়িয়েছে, সেসব অসাধু ব্যবসায়ীর জন্য জেল-জরিমানা বাড়িয়ে দেয়া হয়েছে।জানতে চাইলে উদ্ভিদ সংগনিরোধ কেন্দ্রের উপপরিচালক ড. আসাদুজ্জামান বুলবুল যুগান্তরকে বলেন, ভারত ছাড়াও অন্যান্য দেশ থেকে পেঁয়াজ আমদানি করার জন্য দেশের আমদানিকারকদের আবেদন পাওয়ার সঙ্গে সঙ্গে আমরা পত্র গ্রহণ করছি।ইতোমধ্যে আমরা ১০১টি পত্র ইস্যু করেছি। প্রথম পর্যায়ে অনুমতি পেয়ে ৩০টি আমদানিকারক প্রতিষ্ঠানের মাধ্যমে প্রায় ৪০ হাজার টন পেঁয়াজ দেশের বাজারে আসবে। পর্যায়ক্রমে আরও বিপুল পরিমাণে পেঁয়াজ বাংলাদেশে ঢুকবে।বাংলাদেশ ব্যাংক সূত্র জানায়, দেশে প্রতি বছর যে পরিমাণে পেঁয়াজ আমদানি হয় তার ৮০ থেকে ৯০ শতাংশই আসে ভারত থেকে। বাকি ১০ থেকে ২০ শতাংশ আসে পেঁয়াজ আসে মিয়ানমার, তুরস্ক ও চীন থেকে।চলতি অর্থবছরের জুলাই থেকে আগস্ট পর্যন্ত পেঁয়াজ আমদানি করা হয়েছে ২ কোটি ৯০ লাখ ডলারের। গত অর্থবছরের একই সময়ে আমদানি করা হয়েছিল ৩ কোটি ৬০ লাখ ডলারের।গত অর্থবছরের তুলনায় চলতি অর্থবছরের একই সময়ে পেঁয়াজের আমদানি কমেছে প্রায় ১৮ শতাংশ। এদিকে পেঁয়াজের চাহিদা বেড়েছে। গত উৎপাদন মৌসুমে ভারতে পেঁয়াজের উৎপাদন কম হওয়ায় সে দেশ থেকে আমদানির মূল্যও বেড়েছে।আগে যেখানে ২৫০ থেকে ৩০০ ডলারে প্রতি টন পেঁয়াজ আমদানি করা যেত। এখন এর রফতানি মূল্য বেড়ে দাঁড়িয়েছে ৪০০ থেকে ৪৩০ ডলার। যে কারণে পরিমাণে পেঁয়াজ আমদানিও কমেছে।এদিকে ১ থেকে ১০ সেপ্টেম্বর পর্যন্ত দেশে পেঁয়াজ আমদানি হয়েছে ৪৮ লাখ ডলারের। এর মধ্যে আমদানির অপেক্ষায় আছে সাড়ে ৫৮ লাখ ৬০ হাজার ডলারের পেঁয়াজ।ভারত পেঁয়াজ রফতানি বন্ধ করে দেয়ায় এখন এসব পেঁয়াজ আটকে রয়েছে। সেগুলো এখন ভারতের স্থল বন্দর থেকে ছাড় করা হচ্ছে না।এদিকে ব্যাংকিং নিয়ম অনুযায়ী যেসব পণ্যের আমদানির দেনা পরিশোধ করা হয় সেগুলো ছাড় করার নিয়ম রয়েছে।এ হিসাবে ৫৮ লাখ ৬০ হাজার ডলারের পেঁয়াজ ছাড় করার জন্য সরকারিভাবে তৎপরতা চলছে। শ্যামবাজারের পেঁয়াজ পাইকারি ব্যবসায়ী শংকর চন্দ্র ঘোষ যুগান্তরকে বলেন, দেশে এখনও পর্যাপ্ত পেঁয়াজ আছে।চলতি মাসের প্রথম থেকেই আমদানিকারকরা বুঝতে পেরেছিল ভারত পেঁয়াজ রফতানি বন্ধ করে দেবে।যে কারণে চলতি মাসের প্রথম সপ্তাহ থেকেই আমদানিকারকরা চীন, মিসর, মিয়ানমার, পাকিস্তান, তুরস্ক ও নেদারল্যান্ডস থেকে পেঁয়াজ আমদানির প্রক্রিয়া শুরু করেন।এ সব দেশ থেকে প্রথম পর্যায়ে কিছু পেঁয়াজ জাহাজীকরণ করা হয়েছে, যা এ সপ্তাহের মধ্যেই দেশের বাজারে ঢুকবে। পর্যায়ক্রমে আরও পেঁয়াজ আসতে থাকবে।শ্যামবাজারের নাম প্রকাশে অনিচ্ছুক আরেক পাইকারি বিক্রেতা যুগান্তরকে জানান, পেঁয়াজের দাম বাড়ান আমদানিকারকরা। তারা সরাসরি পেঁয়াজ এনে আড়তদারদের কাছে কমিশনের মাধ্যমে বিক্রি করান।আমদানিকারকদের দেয়া দর অনুযায়ী আড়তদারদের পেঁয়াজ বিক্রি করতে হয়। এতে দাম বাড়ানোর পেছনে আড়তদারদের তেমন কোনো দোষ নেই। কিন্তু বিভিন্ন সংস্থা এই আড়তদারদের জেল-জরিমানা করে।সংস্থার কর্মকর্তারাও জানে দাম বাড়নোর পেছনে কারা কলকাঠি নাড়ে। কিন্তু সে সব অসাধু ব্যবসায়ীর কোনো ধরনের শাস্তি হয় না। তিনি আরও বলেন, পেঁয়াজের দাম এখন কমছে। কারণ বিভিন্ন দেশ থেকে পেঁয়াজ আনা হচ্ছে।আর ভারতেও আটকে থাকা পেঁয়াজ দেশে আনা হচ্ছে। যে কারণে পেঁয়াজের দাম কমতে শুরু করেছে। কিন্তু একই পেঁয়াজ গতকাল (মঙ্গলবার) বেশি দরে বিক্রি হয়েছে। এ সময়ে নতুন করেও পেঁয়াজ দেশের বাজারে আসেনি। জাতীয় ভোক্তা অধিকার সংরক্ষণ অধিদফতরের উপপরিচালক মনজুর মোহাম্মদ শাহরিয়ার যুগান্তরকে বলেন, এবার যারা পেঁয়াজ নিয়ে নৈরাজ্য করেছে তাদের ধরতে মাঠে নেমেছি।পাইকারি থেকে শুরু করে খুচরা এমনকি আমদানি পর্যায়ে অভিযান পরিচালনা করছি। কয়েকদিনের মধ্যেই দোষীদের চিহ্নিত করে শাস্তির আওতায় আনা হবে। এদিকে বাণিজ্য মন্ত্রণালয় পেঁয়াজের এলসি মার্জিন প্রত্যাহার করার সুপারিশ করেছে। এ বিষয়ে বুধবার অর্থ মন্ত্রণালয় থেকে একটি প্রস্তাব বাংলাদেশে ব্যাংকে পাঠানো হয়েছে।বর্তমানে পেঁয়াজ আমদানি করতে ২০ থেকে ৩০ শতাংশ মার্জিন দিতে হয়। অর্থাৎ মোট এলসি মূল্যের ২০ থেকে ৩০ শতাংশ অর্থ আমদানিকারককে দিতে হয়।বাকি অর্থ ব্যাংক দেয়। পেঁয়াজের দাম বাড়ায় এই মার্জিন প্রত্যাহার করার সুপারিশ করা হয়েছে। এটি প্রত্যাহার করা হলে ব্যাংক গ্রাহক সম্পর্কের ভিত্তিতে পেঁয়াজ আমদানি করা যাবে।সেক্ষেত্রে মার্জিন অনেক কমে যাবে। মার্জিন ছাড়াই পুরো টাকা ব্যাংক থেকে দিয়েও পেঁয়াজ আমদানির সুযোগ তৈরি হবে। এতে আমদানির খরচ কমবে। ফলে বাজারে এর দাম কমাতেও সহায়ক হবে।
",22/9/2020,economics
তুরস্ক-মিসর থেকে পেঁয়াজ আসছে,"দেশের বাজারে পেঁয়াজের অস্থিরতা কাটাতে একাধিক দেশ থেকে পেঁয়াজ আমদানির সিদ্ধান্ত নিয়েছে সরকার। এসব দেশের মধ্যে রয়েছে তুরস্ক ও মিসর। ইতিমধ্যেই পেঁয়াজ আমদানির পদক্ষেপ নেয়া হয়েছে।



পররাষ্ট্র মন্ত্রণালয় সূত্রে জানা গেছে, আমদানি করা পেঁয়াজের চালান আগামী মাসের শুরুর দিকে চট্টগ্রাম বন্দরে এসে পৌঁছাবে বলে আশা করা হচ্ছে।এদিকে, ভারত থেকে পেঁয়াজ আমদানি নিরবচ্ছিন্ন রাখতে যত তাড়াতাড়ি সম্ভব পেঁয়াজ রফতানিতে ঘোষিত নিষেধাজ্ঞা প্রত্যাহারের জন্য দিল্লিকে অনুরোধ জানিয়েছে ঢাকা।এ বিষয়ে শিগগিরই বাংলাদেশ ইতিবাচক সাড়া প্রত্যাশা করছে বলে মঙ্গলবার পররাষ্ট্র প্রতিমন্ত্রী এম শাহরিয়ার আলম জানিয়েছেন।প্রতিমন্ত্রী বলেন, নিষেধাজ্ঞার বিষয়ে জানার পর পরই নয়াদিল্লিতে থাকা বাংলাদেশ হাইকমিশনের মাধ্যমে ভারতীয় পররাষ্ট্র মন্ত্রণালয়ের কাছে বিষয়টি তুলে ধরা হয়েছে।এর আগে সোমাবার কোনো রকম আগাম নোটিশ ছাড়া পেঁয়াজ রফতানি বন্ধ করে দেয় ভারত।",22/9/2020,economics
"পেঁয়াজের যথেষ্ট মজুদ আছে, বেশি কিনবেন না: বাণিজ্যমন্ত্রী","দেশে পেঁয়াজের যথেষ্ট মজুদ আছে জানিয়ে বাণিজ্যমন্ত্রী টিপু মুনশি বলেছেন, আতঙ্কিত হয়ে বেশি পেঁয়াজ কিনবেন না।



বুধবার বেলা সোয়া ২টায় সচিবালয়ে এক সংবাদ সম্মেলনে তিনি এ আহ্বান জানান।বাণিজ্যমন্ত্রী বলেন, দেশে দুই কারণে পেঁয়াজের দাম বাড়ছে। প্রথমত, ভারত হঠাৎ রফতানি বন্ধ করে দেয়ায় দেশের বাজারে চাপ বেড়েছে। দ্বিতীয়ত, ‘পেনিক বায়িং’ তথা আতঙ্কিত হয়ে বেশি পরিমাণ পেঁয়াজ কিনছেন ক্রেতারা।মন্ত্রী বলেন,দুই থেকে তিন মাস চলার মত পর্যাপ্ত পেঁয়াজ আছে দেশে। তাই আতঙ্কিত হয়ে বেশি পেঁয়াজ কিনবেন না। এক মাসের মধ্যে অবস্থা স্বাভাবিক হয়ে যাবে। এছাড়া ভারত রফতানি বন্ধ করে দিয়েছে এ খবরে এক শ্রেণির অসাধু ব্যবসায়ীরাও পরিস্থিতির সুযোগ নিচ্ছে বলে মনে করেন তিনি।পেঁয়াজ আমদানির প্রস্তুতি নেয়া ছিল জানিয়ে মন্ত্রী বলেন, বিকল্প বাজার তথা মিয়ানমার, তুরস্ক, মিশর ও চীন থেকে পেঁয়াজ আমদানির উদ্যোগ নেয়া হয়েছে। ইতিমধ্যে তুরস্ক থেকে আমদানি করতে এলসি খোলা হয়েছে।বাণিজ্যমন্ত্রী আশাবাদ ব্যক্ত করে বলেন, প্রয়োজনে টিসিবির মাধ্যমে এক লাখ টন পেঁয়াজ আমদানি করা হবে। সময় পেলে একমাসের মধ্যেই বাজার স্বাভাবিক করতে পারব।প্রসঙ্গত, কোনো ধরনের ঘোষণা ছাড়াই সোমবার থেকে পেঁয়াজ রফতানি বন্ধ করে দেয় ভারত। এ খবর ছড়িয়ে পড়তেই দেশের বাজারে পেঁয়াজের দাম বাড়তে থাকে। মঙ্গলবার বিকাল নাগাদ কেজিপ্রতি পেঁয়াজ একশ’ টাকায বিক্রি হয়। 
",22/9/2020,economics
ঘণ্টায় ঘণ্টায় বেড়েছে দাম,"ভারত রফতানি বন্ধ করায় ফের অস্থির বাংলাদেশের পেঁয়াজের বাজার। সরবরাহ থাকার পরও সোমবার সন্ধ্যা থেকেই রাজধানীসহ সারা দেশের বাজারে ঘণ্টায় ঘণ্টায় বাড়ানো হয়েছে পণ্যটির দাম।



রীতিমতো মূল্যের দিক দিয়ে ফের ‘সেঞ্চুরি’ হাঁকিয়েছে। অর্থাৎ কেজিপ্রতি কমপক্ষে ১০০ টাকা হয়েছে। একদিনের ব্যবধানে মঙ্গলবার কেজিতে ৫০ টাকা বাড়িয়ে রাজধানীর পাইকারি বাজারে দেশি পেঁয়াজ বিক্রি হয়েছে সর্বোচ্চ ১০০ টাকা।আর আমদানি করা পেঁয়াজে কেজিতে ৪০ টাকা বেড়ে বিক্রি হয়েছে সর্বোচ্চ ৭৫ টাকা। এছাড়া খুচরা বাজারে কেজিতে ৫০ টাকা বেড়ে একদিনের ব্যবধানে দেশি পেঁয়াজ বিক্রি হয়েছে সর্বোচ্চ ১২০ টাকা। আর আমদানি করা পেঁয়াজে ৪০ টাকা বেড়ে বিক্রি হয়েছে সর্বোচ্চ ১০০ টাকা। বাজার সংশ্লিষ্টরা বলছেন, ভারতের রফতানি কার্যক্রমের গতিবিধি দেখে গত কয়েক সপ্তাহ ধরে পেঁয়াজের দাম দেশের বাজারে বাড়লেও তেমন কোনো কার্যকর উদ্যোগ নেই সংশ্লিষ্টদের।শুধু আছে সীমিত আকারে টিসিবির ট্রাকসেল বিক্রি ও দায়সারাগোছের বাজার তদারকি। এমন পরিস্থিতিতে সক্রিয় হয়ে উঠেছে আগের সেই চিহ্নিত সিন্ডিকেট। গত বছর ওই চক্রটি মানুষকে জিম্মি করে কোটি কোটি টাকা হাতিয়ে নিয়েছিল।সিন্ডিকেট সদস্যদের চিহ্নিত করার পরও ওই সময়ে দৃষ্টান্তমূলক শাস্তি দেয়া হয়নি। যে কারণে ভারত পেঁয়াজ রফতানি বন্ধের ঘোষণার পর এবারও তারা তৎপর হয়ে ওঠে।আগের এলসি করা পেঁয়াজ কম দামে আনলেও রাফতানি বন্ধের অজুহাতে ঘণ্টায় ঘণ্টায় দাম বাড়িয়ে কেজিপ্রতি ১০০ টাকার বেশিতে বিক্রি করছে। এতে নাভিশ্বাস উঠেছে ভোক্তাদের। এদিকে ভারতে পেঁয়াজ রফতানি বন্ধ করার বিষয়ে পররাষ্ট্র প্রতিমন্ত্রী মো. শাহরিয়ার আলম জানিয়েছেন, ভারতের পররাষ্ট্র মন্ত্রণালয় যদি এ ধরনের পরিবর্তন করে থাকে তা বন্ধুপ্রতিম দেশ হিসেবে আগে জানিয়ে দেবে- এ রকম একটা বিষয় আছে।আমরা তাদের খুব দ্রুততম সময়ের মধ্যে এ সিদ্ধান্তটি প্রত্যাহারের জন্য অনুরোধ জানিয়েছি। আমরা প্রত্যাশা করছি ভালো একটা ফলাফল পাব।জানতে চাইলে বাংলাদেশ উন্নয়ন গবেষণা প্রতিষ্ঠান বিআইডিএসের সাবেক মহাপরিচালক ড. এমকে মুজেরি যুগান্তরকে বলেন, যে কোনো ব্যক্তি গোষ্ঠীর হাতে বাজারের নিয়ন্ত্রণ ক্ষমতা চলে গেলে ভোক্তার স্বার্থ ক্ষুণ্ন হয়।তাই ভোক্তার সুরক্ষা দিতে হলে বাজার নিয়ন্ত্রণে সরকারের দরকার প্রতিযোগিতামূলক পরিবেশ তৈরি করে দেয়া। কিন্তু দেশে সেটি হচ্ছে না। কিছু ব্যক্তি-গোষ্ঠীর হাতেই নিত্যপণ্য নিয়ন্ত্রণ হচ্ছে।এরা কারসাজি করলে তখন সরকারের আর করার কিছু থাকে না। তার মতে, মুক্তবাজার অর্থনীতি থাকবে। কিন্তু তার মানে এই নয়, এর মাধ্যমে ব্যবসায়ীরা যা খুশি তাই করার সুযোগ পাবে।বিশ্বের অনেক দেশে মুক্তবাজার অর্থনীতি থাকলেও সরকারের হাতে নিয়ন্ত্রণ ব্যবস্থাও থাকে। বাংলাদেশেও এ নিয়ন্ত্রণ ব্যবস্থা রাখতে হবে।এর জন্য দায়িত্বশীল প্রতিষ্ঠানগুলোর মনিটরিং সক্ষমতা বাড়ানোর পাশাপাশি নিয়ন্ত্রণে কার্যকর সুফল দেয়, তার জন্য টিসিবির সক্ষমতাও বাড়ানো জরুরি। নতুবা দেশের প্রেক্ষাপটে ভোক্তার স্বার্থ রক্ষা করা দুরূহ ব্যাপার বলেই মনে হচ্ছে।এদিকে হিলি স্থলবন্দরের আমদানিকারকদের ভারত থেকে পেঁয়াজ আমদানির জন্য ১০ হাজার টন পেঁয়াজের এলসি করা হয়েছিল। পেঁয়াজ নিয়ে ১৫০টি ট্রাক হিলি স্থলবন্দরের ওপারে বাংলাদেশে প্রবেশের অপেক্ষায় ছিল।কিন্তু সোমবার সন্ধ্যায় হঠাৎ করে পেঁয়াজ রফতানি বন্ধের ঘোষণা দেয়ায় সেসব ট্রাক পেঁয়াজ নিয়ে বাংলাদেশে প্রবেশ করতে পারছে না। এতে মারাত্মক আর্থিক লোকসানের মুখে পড়েছেন হিলি স্থলবন্দরের আমদানিকারকরা।অন্যদিকে দেশের দ্বিতীয় বৃহত্তম স্থলবন্দর সোনামসজিদে পণ্যটি রফতানি বন্ধ আছে। আমদানির অর্ডারের বিপরীতে রোববার ৪৪টি ট্রাক বাংলাদেশে এলেও সোমবার পেঁয়াজ নিয়ে কোনো ট্রাক দেশে আসেনি।দিনাজপুর থেকে শুরু করে দেশের বিভিন্ন অঞ্চলে খুচরা বাজারে পেঁয়াজের দর সেঞ্চুরিতে গিয়ে ঠেকেছে। যদিও সরকারের সংশ্লিষ্ট সূত্রগুলো জানিয়েছে, পেঁয়াজের দাম ভোক্তা সহনীয় করতে সরকারি সংস্থা ট্রেডিং কর্পোরেশন অব বাংলাদেশের (টিসিবি) মাধ্যমে প্রতি কেজি পেঁয়াজ ৩০ টাকা দরে ট্রাকসেলে বিক্রি শুরু হয়েছে।সঙ্গে বাণিজ্য মন্ত্রণালয়ের পক্ষ থেকে একটি তদারকি টিম বাজারে কাজ করছে। সঙ্গে জাতীয় ভোক্তা অধিকার সংরক্ষণ অধিদফতরের একাধিক মনিটরিং টিম বাজার তদারকি করছে।এ সময় রাজধানীতে কারওয়ান বাজারে বেশি দরে পেঁয়াজ বিক্রি করায় দুই ব্যবসায়ীকে জরিমানা করা হয়েছে। গাইবান্ধায় বেশি দরে পেঁয়াজ বিক্রির দায়ে ৬ ব্যবসায়ীকে ২৮ হাজার টাকা জরিমানা করে ভোক্তা অধিদফতর।এছাড়া ভালুকায় এসি ল্যান্ডের ঝটিকা অভিযানে দুই বিক্রেতাকে জরিমানা করা হয়েছে। লক্ষ্মীপুরে বেশি দামে পেঁয়াজ বিক্রি করায় দুই আড়তদারকে জরিমানা করেছেন অতিরিক্ত জেলা ম্যাজিস্ট্রেট।টিসিবির একজন ঊর্ধ্বতন কর্মকর্তা মঙ্গলবার যুগান্তরকে বলেন, সারা দেশে ২৭৫টি ভ্রাম্যমাণ ট্রাকের মাধ্যমে রোববার থেকে ৩০ টাকা কেজি দরে পেঁয়াজ বিক্রি শুরু করেছে টিসিবি।প্রত্যেকটি ট্রাকে ২০০ থেকে সর্বোচ্চ ৪০০ কেজি পেঁয়াজ বরাদ্দ দেয়া হচ্ছে। দরকার হলে সামনে এ পরিমাণ আরও বাড়ানো হবে।তবে এখন পর্যন্ত টিসিবির কাছে কী পরিমাণ পেঁয়াজ মজুদ আছে ও এ মজুদ দিয়ে কত দিন বিক্রি কার্যক্রম চালানো যাবে- এ ব্যাপারে ওই কর্মকর্তা কোনো ধরনের হিসাব দিতে রাজি হননি।তবে তিনি জানিয়েছেন, তাদের কার্যক্রম ১ অক্টোবর পর্যন্ত চলবে। দরকার হলে সামনে এ সময়সীমা বাড়ানো হবে।অন্যদিকে পেঁয়াজের দাম বাড়ার পর থেকে ভোক্তার স্বার্থ নিয়ে কাজ করা সরকারি প্রতিষ্ঠান জাতীয় ভোক্তা অধিকার সংরক্ষণ অধিদফতরের মহাপরিচালক বাবলু কুমার সাহা প্রতিদিনের চলমান বাজার তদারকিমূলক কার্যক্রম প্রসঙ্গে জানান, বাজারে পেঁয়াজসহ একাধিক পণ্য সরবরাহ ও মজুদ রয়েছে। কারসাজি করলেই কঠোর ব্যবস্থা নেয়া হবে। পাইকারি বাজার : মঙ্গলবার সকাল ১০টায় রাজধানীর বৃহৎ পাইকারি আড়ত শ্যামবাজার ঘুরে দেখা গেছে, পাইকারি পর্যায়ে প্রতি কেজি দেশি পেঁয়াজ বিক্রি হয়েছে ৬০-৬৫ টাকা। আর পাইকারি পর্যায়ে প্রতি কেজি আমদানি করা পেঁয়াজ বিক্রি হয়েছে ৫০-৫৫ টাকা।এছাড়া একই দিন বেলা ১১টার দিকে রাজধানীর কারওয়ান বাজারের পেঁয়াজের আড়ত দেখা যায়, প্রতি কেজি দেশি পেঁয়াজ বিক্রি হয়েছে ৬০-৬৫ টাকা। দুপুর ১২টায় এ দাম বেড়ে হয় ৭৫ টাকা।এরপর আরও ১ ঘণ্টা পর দুপুর ১টায় এ পাইকারি বাজারে প্রতি কেজি দেশি পেঁয়াজ বিক্রি হয়েছে ৮৫ টাকা। আর বেলা আড়াইটায় প্রতি কেজি দেশি পেঁয়াজ বিক্রি হয়েছে ৯০-১০০ টাকা।তবে সোমবার সকালে প্রতি কেজি ৪৫-৫০ টাকায় বিক্রি করতে দেখা যায়। আর ভারত পেঁয়াজ রফতানি বন্ধের ঘোষণার পর সন্ধ্যার পর প্রতি কেজি দেশি পেঁয়াজ দাম বাড়িয়ে পাইকারি এ বাজারে বিক্রি হয় ৫৫-৬০ টাকা।তবে মঙ্গলবার বেলা ১১টার দিকে রাজধানীর কারওয়ান বাজারের পেঁয়াজের আড়তে প্রতি কেজি আমদানি করা পেঁয়াজ বিক্রি হয়েছে ৬৫ টাকা। দুপুর ১২টায় এ দাম বেড়ে হয় ৭০ টাকা।আর বেলা আড়াইটায় পাইকারি এ আড়তে প্রতি কেজি আমদানি করা পেঁয়াজ বিক্রি হয়েছে ৭৫ টাকা। এছাড়া এ একই পেঁয়াজ সোমবার সকালে বিক্রি হয় ৩৫ টাকা।তবে ভারত পেঁয়াজ রফতানি বন্ধের ঘোষণার পর প্রতি কেজি আমদানি করা পেঁয়াজ একই দিন সন্ধ্যায় বিক্রি হয় ৪০-৪৫ টাকা।খুচরা বাজার : পাইকারি আড়তের দাম বাড়ায় রাজধানীর খুচরা বাজারেও এর প্রভাব পড়েছে।মঙ্গলবার রাজধানীর কারওয়ান বাজার, নয়াবাজার, রামপুরা বাজার, মালিবাগ কাঁচাবাজার ঘুরে ও খুচরা বিক্রেতাদের সঙ্গে কথা বলে জানা গেছে, এ দিন খুচরা পর্যায়ে প্রতি কেজি দেশি পেঁয়াজ ১০০ থেকে সর্বোচ্চ ১২০ টাকায় বিক্রি হয়েছে, যা একদিন আগে বিক্রি হয় ৬৫-৭০ টাকা।তবে ভারত পেঁয়াজ রফতানি বন্ধের ঘোষণার পর সোমবার সন্ধ্যায় এক ঘণ্টার ব্যবধানে কেজিতে ৫-১০ টাকা বেড়ে বিক্রি হয় ৭০-৮০ টাকা।এছাড়া খুচরা বাজারে প্রতি কেজি আমদানি করা পেঁয়াজ বিক্রি হয়েছে ৮০ থেকে সর্বোচ্চ ১০০ টাকা। তবে সোমবার সকালে বিক্রি হয় ৫৫-৬০ টাকা। আর সন্ধ্যার পর বিক্রি হয় ৬৫-৭০ টাকা।জানতে চাইলে ভোক্তা অধিকার নিয়ে কাজ করছে, এমন একটি বেসরকারি প্রতিষ্ঠান কনজ্যুমার ইয়ুথ বাংলাদেশের (সিওয়াইবি) নির্বাহী পরিচালক পলাশ মাহমুদ যুগান্তরকে বলেন, পেঁয়াজ নিয়ে সিন্ডিকেটের মাধ্যমে গত বছর একটি চক্র মানুষকে জিম্মি করে অর্থ লুট করেছিল।এদের চিহ্নিত করার পরও ওই সময়ে দৃষ্টান্তমূলক শাস্তি দেয়া হয়নি। যে কারণে ভারত পেঁয়াজ রফতানি বন্ধের ঘোষণার পর এবারও তারা সক্রিয় হয়ে উঠেছে।সরকারের একাধিক সংস্থার দায়সারা তদারকি কার্যক্রমে কম মূল্যে এলসি করেও ভারতের পেঁয়াজ রফতানি বন্ধের অজুহাতে নিত্যপ্রয়োজনীয় এ পণ্যটির দাম মঙ্গলবার বাজারে কেজিতে ১০০ টাকার উপরে বিক্রি হচ্ছে।তিনি বলেন, এবার যাতে পণ্যটি নিয়ে গত বছরের মতো লঙ্কাকাণ্ড না ঘটে সে বিষয়ে সরকার সংশ্লিষ্টদের নজর দিতে হবে।জানতে চাইলে, জাতীয় ভোক্তা অধিকার সংরক্ষণ অধিদফতরের সহকারী পরিচালক মো. আবদুল জব্বার মণ্ডল যুগান্তরকে বলেন, বাণিজ্য মন্ত্রণালয়ের নির্দেশনা ও অধিদফতরের মহাপরিচালকের পরিকল্পনায় রাজধানীর বিভিন্ন পাইকারি বাজারে অভিযান পরিচালনা করা হচ্ছে।অধিদফতরের চারটি টিমসহ বাণিজ্য মন্ত্রণালয়ের তিনটি মনিটরিং টিম এ অভিযান পরিচালনা করেছে। তিনি জানান, কিছু অসৎ ব্যবসায়ী যারা সব সময় সুযোগ পেলেই পণ্যের দাম বাড়িয়ে সাধারণ মানুষকে জিম্মি করে ফেলে।এ সুযোগ আর দেয়া যাবে না। রাজধানীর পেঁয়াজের বড় পাইকারি আড়তগুলো ও খুচরা বাজারে অভিযান পরিচালনা করা হয়েছে। অসাধু পন্থায় যারা বেশি দরে পণ্য বিক্রি করেছে তাদের আইনের আওতায় আনা হচ্ছে।আর সামনে কেউ অসাধুতা তরলে তাদের বিরুদ্ধে কঠোর ব্যবস্থা নেয়া হবে। আশা করি কয়েক দিনের মধ্যে দাম কমে আসবে।দিনাজপুর প্রতিনিধি জানান, ভারত রফতানি বন্ধ করে দেয়ার সঙ্গে সঙ্গে দিনাজপুরে একদিনের ব্যবধানে পেঁয়াজের দাম বেড়েছে দ্বিগুণ। সেই সঙ্গে সংকটের আশঙ্কায় বাজারে পেঁয়াজ বিক্রিও বেড়েছে অস্বাভাবিক হারে।মঙ্গলবার দিনাজপুরের বিভিন্ন বাজার ঘুরে দেখা যায়, ৪০ থেকে ৪৫ টাকার আমদানি করা পেঁয়াজ একদিনের ব্যবধানে ৯০-১০০ টাকায় বিক্রি হয়েছে।পাশাপাশি ৬০ টাকা কেজি দরে দেশি পেঁয়াজ মঙ্গলবার বিক্রি হয় ১১০-১২০ টাকা। হিলি স্থলবন্দরের আমদানিকারক গ্রুপের সভাপতি হারুন-উর রশিদ হারুন যুগান্তরকে জানান, ভারতের বাজারে পেঁয়াজের দাম বৃদ্ধি পাওয়ায় ঊর্ধ্বমূল্য রুখতে তারা হঠাৎ করেই বাংলাদেশে পেঁয়াজ রফতানি বন্ধ করে দিয়েছে।হিলি স্থলবন্দরের আমদানিকারকদের ভারত থেকে পেঁয়াজ আমদানির জন্য ১০ হাজার টন পেঁয়াজের এলসি করা ছিল এবং পেঁয়াজ ভর্তি ১৫০টি ট্রাক হিলি স্থলবন্দরের ওপারে বাংলাদেশে প্রবেশের অপেক্ষায় ছিল।কিন্তু সোমবার হঠাৎ করে পেঁয়াজ রফতানি বন্ধের ঘোষণা দেয়ায় সেসব পেঁয়াজ বাংলাদেশে প্রবেশ করতে পারছে না। এতে মারাত্মক আর্থিক লোকসানের মুখে পড়েছেন হিলি স্থলবন্দরের আমদানিকারকরা। শিবগঞ্জ (চাঁপাইনবাবগঞ্জ) প্রতিনিধি জানান, সোনামসজিদ স্থলবন্দর দিয়ে সোমবার ভারতের পেঁয়াজ আমদানি বন্ধ।এতে নতুন করে কোনো আমদানি অর্ডার গ্রহণ করেনি দেশটি। সোনামসজিদ স্থলবন্দর সিঅ্যান্ডএফ এজেন্ট অ্যাসোসিয়েশনের সাবেক সাধারণ সম্পাদক মেসবাহ জানান, রোববার আমদানি অর্ডারের বিপরীতে ভারত থেকে ৪৪টি পেঁয়াজের ট্রাক বাংলাদেশে প্রবেশ করলেও সোমবার নতুন করে কোনো আমদানি অর্ডার গ্রহণ করেনি ভারত।বিরামপুর (দিনাজপুর) প্রতিনিধি জানান, দিনাজপুরের বিরামপুরে এক রাতের ব্যবধানে পেঁয়াজের দাম দ্বিগুণ বেড়েছে। পেঁয়াজের সংকটের আশঙ্কায় ক্রেতারা বাজারে হুমড়ি খেয়ে পড়েছেন।সোমবার রাত পর্যন্ত বিরামপুর শহর ও গ্রামাঞ্চলে প্রতি কেজি পেঁয়াজ ৩৫ থেকে ৪০ টাকা দরে বিক্রি হয়েছে। মঙ্গলবার সকাল থেকে হঠাৎ করেই সেই পেঁয়াজ বিক্রি হচ্ছে ৭০ থেকে ৯০ টাকা কেজি। নাটোর থেকে স্টাফ রিপোর্টার জানান, নাটোরে একদিনের ব্যবধানে দ্বিতীয় দফায় আবারও পেঁয়াজের দাম বৃদ্ধি পেয়েছে। সোমবার প্রতি কেজি ৫০ টাকায় বিক্রি হলেও এক রাতের মধ্যে কেজিপ্রতি ৯০ টাকায় বিক্রি হচ্ছে। এতে করে ভোগান্তিতে পড়েছেন সাধারণ মানুষ।উল্লাপাড়া (সিরাজগঞ্জ) প্রতিনিধি জানান, উল্লাপাড়ায় মঙ্গলবার হঠাৎ করে পেঁয়াজের দাম বৃদ্ধি পেয়ে দ্বিগুণ হয়েছে। একদিনের ব্যবধানে ৫০ টাকা কেজি পেঁয়াজ বিক্রি হচ্ছে ৯০ থেকে ১০০ টাকা।সোমবার সন্ধ্যায় ভারত সরকার পেঁয়াজ রফতানি বন্ধ ঘোষণার দেয়ার পর উল্লাপাড়ার বাজারে এ অবস্থার সৃষ্টি হয়। গাইবান্ধা প্রতিনিধি জানান, দেশি পেঁয়াজ ৫৮ টাকা কেজি দরে কিনে ৮০ টাকায় বিক্রি করেছেন, আর আমদানি করা পেঁয়াজ ৪৬ টাকায় কিনে ৭০ টাকা কেজি দরে বিক্রি করেন বিক্রেতারা।
",22/9/2020,economics
আরও ৩ হাজার কোটি টাকা পাচ্ছেন গার্মেন্টস মালিকরা,"করোনায় সৃষ্টি হওয়া সংকট কাটানোর লক্ষ্যে বিশেষ তহবিল থেকে আরও তিন হাজার কোটি টাকা ঋণ দেয়া হচ্ছে গার্মেন্টসহ রফতানিমুখী শিল্প প্রতিষ্ঠানের মালিকদের।



শ্রমিক-কর্মচারীদের জুলাই মাসের বেতন ভাতা পরিশোধের জন্য এ ঋণ দেয়া হচ্ছে তাদের। তবে জুনে যেসব উদ্যোক্তা ঋণ পেয়েছিলেন, কেবল তারাই এই ঋণ পাবেন। নতুন করে আর কাউকে এই ঋণ দেয়া হবে না।বৃহস্পতিবার সংশ্লিষ্ট বাণিজ্যিক ব্যাংককে এ সংক্রান্ত চিঠি দিয়েছে কেন্দ্রীয় ব্যাংক।চিঠিতে বলা হয়েছে, শেষবারের মতো চলতি মাসের মজুরি দিতে তহবিল থেকে ঋণ পাবেন গার্মেন্টসহ রফতানিমুখী শিল্প প্রতিষ্ঠানের মালিকরা। গত জুনে যেসব উদ্যোক্তা ঋণ পেয়েছিলেন, তার বাইরে নতুন কেউ পাবেন না। ওই ঋণের বিপরীতে প্রথম তিন মাসের সার্ভিস চার্জ ২ শতাংশ। চলতি মাসের ক্ষেত্রে অবশ্য সেটি হবে সাড়ে ৪ শতাংশ। এক্ষেত্রে সরকার সাড়ে ৪ শতাংশ ভর্তুকি দেবে। এর আগে শ্রমিক-কর্মচারীদের বেতন ভাতা দেয়ার জন্য ৫ হাজার কোটি টাকার বিশেষ তহবিল থেকে ৮০ শতাংশ পণ্য রফতানি করছে এমন প্রতিষ্ঠানকে সর্বোচ্চ ২ শতাংশ হারে সার্ভিস চার্জ দিয়ে ঋণ দেয়া হয়। ইতিমধ্যে এ তহবিল থেকে ঋণ নিয়ে গত এপ্রিল, মে ও জুন- এই তিন মাসের বেতন দিয়েছে অনেক রফতানিকারক প্রতিষ্ঠান।করোনা পরিস্থিতি স্বাভাবিক না হওয়ায় আরও তিন মাস শ্রমিক-কর্মচারীদের বেতন ভাতা দেয়ার জন্য সরকারের কাছে বিশেষ তহবিল থেকে ঋণ চেয়ে আবেদন করেন গার্মেন্টস মালিকরা। এর প্রেক্ষিতে একমাস অর্থাৎ চলতি মাসের বেতন-ভাতা দেয়ার জন্য তাদের আরও তিন হাজার কোটি টাকা দেয়া হচ্ছে।ফলে করোনার ক্ষত কাটিয়ে উঠতে ক্ষতিগ্রস্ত শিল্প ও সেবা খাতের প্রতিষ্ঠানের জন্য ঘোষিত ৩০ হাজার কোটি টাকার বিশেষ তহবিল বাড়িয়ে ৩৩ হাজার কোটি টাকা করা হল।",22/9/2020,economics
শ্রমিক ছাঁটাই নিয়ে রুবানা হকের বক্তব্য নিয়ে যা বলছে বিজিএমইএ,"শ্রমিক ছাঁটাই নিয়ে বিজিএমইএ সভাপতি রুবানা হকের বক্তব্য নিয়ে বিবৃতি দিয়েছে তৈরি পোশাক উৎপাদনকারী শিল্প মালিকদের সংগঠন বিজিএমইএ।



শনিবার সংগঠনের ভারপ্রাপ্ত সচিব মেজর অব. মো. রফিকুল ইসলাম স্বাক্ষরিত এক বিবৃতিতে এ বিষয়ে ব্যাখ্যা দেয়া হয়।গণমাধ্যমে পাঠানে বিবৃতিতে মেজর মো. রফিকুল ইসলাম (অব.) বলেন, ‘গার্মেন্টস শ্রমিক অধিকার আন্দোলন’ ব্যানারে একটি সংবাদ সম্মেলনের ঘটনা বিজিএমইএ কর্তৃপক্ষের নজরে এসেছে। বিষয়টি বস্তুনিষ্ঠভাবে উপস্থাপিত হয়নি। বিজিএমইএ সভাপতি শ্রমিক ছাঁটাইয়ের ঘোষণা দেননি। সংগঠন হিসেবে এ ধরনের ঘোষণা দেওয়ার কোনও সুযোগও নেই। বিজিএমইএ সভাপতি কর্মসংস্থান হ্রাস পাওয়া এবং সম্ভাব্য শ্রমিক ছাঁটাই বিষয়ে তার গভীর উদ্বেগ ও আশঙ্কা প্রকাশ করেছেন। বিজিএমইয়ের বিবৃতিতে রুবানা হকের যে বক্তব্য তুলে ধরা হয় তা হচ্ছে- ‘চলতি অর্থ বছরের প্রথম ৮ মাসে (জুলাই ২০১৯-এপ্রিল ২০২০) পোশাক শিল্পে প্রবৃদ্ধি হয়েছে ঋণাত্মক ১৪ শতাংশ, যা শিল্পে গত ৫ বছরের মধ্যে সর্বোচ্চ ঋণাত্মক প্রবৃদ্ধি। ১ মে-২০ মে এর মধ্যে শিল্পে প্রবৃদ্ধি হয়েছে ঋণাত্মক ৫৫.৭ শতাংশ। গত মার্চ থেকে এ পর্যন্ত পোশাক শিল্পে ৩ বিলিয়ন মার্কিন ডলারেও অধিক ক্রয়াদেশ বাতিল হয়ে গেছে। পোশাক শিল্পের আন্তর্জাতিক বাজারগুলো কোভিড-১৯ এর প্রভাবে সংকুচিত হয়ে পড়েছে। কোভিড-১৯ এর কারণে অনেক বড় বড় ক্রেতা দেউলিয়াত্বও বরণ করেছে। চলমান পরিস্থিতিতে প্রকৃতপক্ষে, কোনও কারখানাই সামর্থের শতভাগ ব্যবহার করতে পারছে না। ৩৫ শতাংশ সক্ষমতায় কারখানা সচল রেখেছে, এমন ঘটনাও আছে। বড় কারখানাগুলোও ৬০ শতাংশের বেশি সক্ষমতা ব্যবহার করতে পারছে না।’বিবৃতিটিতে আরও উল্লেখ করা হয় চলতি জুনে পোশাক কারখানাগুলো গড়ে ৫৫ শতাংশ সক্ষমতা ব্যবহার করে কোনওরকমে উৎপাদন কার্যক্রম চালু রেখেছে। জুলাই পরিস্থিতি এখনই অনুমান করা কঠিন। তবে উদ্যোক্তারা আশঙ্কা করছেন, সামনের দিনগুলো পোশাক শিল্পের জন্য আরও চ্যালেঞ্জময় হবে। ম্যাকেঞ্জির তথ্য অনুযায়ী, কোভিড-১৯ প্রভাবে ২০২০ সালে পূর্ববর্তী বছরের তুলনায় বিশ্বের পোশাক বাজারে সেলস রেভিনিউ ৩০% অর্থাৎ বাংলাদেশ থেকে পোশাক রপ্তানি ১০ বিলিয়ন ডলার হ্রাস পাবে। বলার অপেক্ষা রাখে না, চলমান পরিস্থিতিতে, উদ্যোক্তারা টিকে থাকার লড়াইয়ে হিমশিম খাচ্ছেন। কোভিড-১৯ পরিস্থিতিতে বিজিএমইএ এর সদস্যভূক্ত কারখানার মধ্যে ৩৪৮টি কারখানা বন্ধ হয়েছে শুধুমাত্র গত ২ মাসেই। বাকী আছে আর মাত্র ১৯২৬টি কারখানা। পরিস্থিতি অব্যাহত থাকলে বাকী কারখানাগুলো হয় একে একে বন্ধ হয়ে যাবে অথবা কম ক্যাপাসিটিতে (পূর্ণ সামর্থ্য ব্যবহার ছাড়াই) টিকে থাকার চেষ্টা করবে দিন বদলের আশায়। এটিই বর্তমান বিশ্বের রূঢ় বাস্তবতা। আমরা সকলেই দেখছি, বিশ্বের অন্যান্য দেশগুলোতেও কাজ ও শ্রমিক সংখ্যা বিপুলভাবে কমছে।বিজিএমইএর ব্যাখ্যায় বলা হয়, আমরা শিল্প গড়ি কর্মসংস্থান সৃষ্টির জন্য। আজকের এই বাস্তবতা আমাদের উদ্যোক্তাদের জন্যও নির্মম। এখানে দুটি বিষয় স্পষ্ট হওয়া প্রয়োজন। ১) মাননীয় প্রধানমন্ত্রী ঘোষিত সহজ শর্ত ঋণের ৫ হাজার কোটি টাকার পুরোটাই সরাসরি শ্রমিকদের ব্যাংক একাউন্ট বা এমএফএস একাউন্টে দেয়া হচ্ছে। এ প্রসঙ্গে আরও উল্লেখ্য যে, এ পোশাক খাত প্রতি মাসে মজুরি পরিশোধ করে থাকে প্রায় ৪ হাজার কোটি টাকার। ২) সমস্ত তথ্য-উপাত্ত বিশ্লেষণ করে কারখানা বন্ধ বা সামর্থ্য কমে যাওয়ার (ক্যাপাসিটি রিডাকসন) প্রেক্ষাপটে শ্রমিকদের কর্মসংস্থানের কথা ভেবে বিজিএমইএ গভীরভাবে উদ্বিগ্ন। শুধুমাত্র পোশাকখাতই নয়, সকল খাতেই কর্মসংস্থান হ্রাস পাচ্ছে।বিবৃতিটিতে বলা হয়, বিজিএমইএ একান্তভাবে আশা করে, কোনও কারখানা যদি উপরোক্ত পরিস্থিতির শিকার হয়ও, তথাপি মালিক ও শ্রমিক উভয়ই শ্রম আইনের প্রতি শ্রদ্ধাশীল থাকবেন।বিজিএমইএ একান্তভাবে আশা করে, উপরোক্ত প্রেক্ষাপটে শিল্পের উদ্যোক্তা ও শ্রমিকের স্বার্থে বিজিএমইএয়ের বক্তব্য সঠিকভাবে উপস্থাপিত হবে এবং এ কঠিন সময়ে সকলে ঐক্যবদ্ধভাবে শিল্পের পাশে দাঁড়াবেন।",22/9/2020,economics
জুন থেকেই শ্রমিক ছাঁটাই হতে পারে: রুবানা হক,"করোনার এই পরিস্থিতিতে দেশের পোশাক কারখানাগুলো সক্ষমতার অর্ধেক ব্যবহার করে কাজ চালানো সম্ভব নয় বলে অপারগতা প্রকাশ করেছে তৈরি পোশাক মালিকদের সংগঠন বিজিএমইএ।



সংগঠনটির সভাপতি ড. রুবানা হক বলেছেন, বর্তমান পরিস্থিতিতে কারখানাগুলোতে ক্যাপাসিটির (সক্ষমতা) ৫৫ শতাংশ উৎপাদন কাজে ব্যবহৃত হচ্ছে। এই ক্যাপাসিটিতে কারখানা চালিয়ে শতভাগ শ্রমিকদের কারখানা রাখা সম্ভব হবে না। এক্ষেত্রে করার কিছুই নেই। আগামী জুন থেকে শ্রমিক ছাঁটাই শুরু হতে পারে।বৃহস্পতিবার গাজীপুরের চন্দ্রায় বাংলাদেশ ডায়াবেটিক সমিতির সহযোগিতায় স্থাপিত পিসিআর ল্যাবের উদ্বোধনী অনুষ্ঠানে তিনি এসব কথা বলেন। তবে এপ্রিল ও মে মাসে যে সব কারখানা শ্রমিকদের ছাঁটাই করেছে তাদের বিরুদ্ধে বিজিএমইএ ব্যবস্থা নেবে বলেও জানান রুবানা হক। তিনি বলেন, ছাঁটাইকৃত শ্রমিকদের ব্যাপারে কোনো তহবিল গঠন করা যায় কিনা- সে ব্যপারে সরকারের সঙ্গে আলোচনা করা হবে। সাংবাদিকদের প্রশ্নের জবাবে বিজিএমইএ সভাপতি ড. রুবানা হক বলেন, করোনার প্রভাবে ৩ দশমিক ১৫ বিলিয়ন ডলারের অর্ডার বাতিল ও স্থগিত হয়েছে। বিগত কয়েকদিনে ২৬ শতাংশ অর্ডার ফেরত এসেছে। কিন্তু এসবে অর্থ পরিশোধের শর্ত ক্রেতারা পরিবর্তন করে দিয়েছে। এ সময় বছর শেষে ২৩ বিলিয়ন ডলারের পোশাক রফতানি হতে পারে বলে জানান তিনি। গাজীপুরের চন্দ্রায় পিসিআর ল্যাবটি স্থাপন করেছে বিজিএমইএ। তৈরি পোশাক শ্রমিকদের বিনামূল্যে করোনাভাইরাসের পরীক্ষা করা হবে। পর্যায়ক্রমে নারায়ণগঞ্জ ও চট্টগ্রামে ল্যাব স্থাপন করার পরিকল্পনা রয়েছে। এ ল্যাবে প্রতিদিন ৪০০টি নমুনা পরীক্ষা করা যাবে এবং পরবর্তীতে তা আরও বৃদ্ধি করা হবে।বিজিএমইএ সভাপতি ড. রুবানা হকের সভাপতিত্বে উদ্বোধনী অনুষ্ঠানের আলোচনায় অংশ নেন প্রধানমন্ত্রীর বেসরকারি শিল্প ও বিনিয়োগ উপদেষ্টা সালমান এফ রহমান, বাণিজ্যমন্ত্রী টিপু মুনশি, স্বাস্থ্যমন্ত্রী জাহিদ মালেক, শ্রম সচিব কেএম আব্দুস সালাম, সংসদ সদস্য শফিউল ইসলাম মহিউদ্দিন ও আব্দুস সালাম মুর্শেদী, ঢাকা উত্তর সিটি কর্পোরেশনের মেয়র আতিকুল ইসলাম, ডায়াবেটিক সমিতির সভাপতি ডক্টর এ কে আজাদ খান, বিটিএমএ'র সাবেক সভাপতি মতিন চৌধুরী প্রমুখ। প্রধানমন্ত্রীর বেসরকারি শিল্প ও বিনিয়োগ উপদেষ্টা সালমান এফ রহমান বলেন, শুধু ল্যাব স্থাপন করলেই হবে না। আইসোলেশন সেন্টার করতে হবে। যেখানে করোনা আক্রান্ত পোশাক শ্রমিকদের রাখা হবে। বিজিএমইএর সদস্যভুক্ত বড় বড় প্রতিষ্ঠান নিজস্ব শ্রমিকদের জন্য ছোট পরিসরে হলেও আইসোলেশন সেন্টার করতে পারে। এটা বিশ্বের কাছে দেশের পোশাক খাত সম্পর্কে ভালো বার্তা যাবে।স্বাস্থ্যমন্ত্রী জাহিদ মালিক বলেন, করোনা পরিস্থিতি মোকাবেলা করে অর্থনীতি সচল রাখতে হবে। ল্যাব চালু ভালো উদ্যোগ। তবে কোয়ারেন্টিন ও আইসোলেশন সেন্টারের দিকেও মনোযোগী হতে হবে। বাণিজ্যমন্ত্রী টিপু মুনশি বলেন, শ্রমিক শ্রেণি অর্থনীতির মূল চালিকাশক্তি। তাদের খেয়াল রাখার দায়িত্ব মালিকরদেরই। মালিকরা শ্রমিকদের কথা চিন্তা করে পিসিআর ল্যাব স্থাপন তারই প্রমাণ করে। বাংলাদেশ ডায়াবেটিক সমিতির সভাপতি প্রফেসর ডক্টর এ কে আজাদ খান বলেন, এটি উন্নত বিশ্বের ল্যাবের মতোই উন্নত একটি ল্যাব। চন্দ্রা, নারায়ণগঞ্জ ও চট্টগ্রামের ল্যাবটি প্রস্তুত হলে বিজিএমইএ সব পোশাক শ্রমিকদেরকে সেবা দিতে সক্ষম হবে। এ কাজে ডাক্তার ও গবেষকরা তাদের বিচক্ষণতার পরিচয় দিয়ে নিয়মিত সুচারুভাবে রিপোর্ট দেবে বলে আমরা আশাবাদী। ",22/9/2020,economics
বেতনের দাবিতে গার্মেন্ট শ্রমিকরা এখনও রাস্তায় কেন,"ঈদের মাত্র ২ দিন বাকি। কিন্তু বেতন-বোনাসের দাবিতে বুধবারও রাজধানীসহ দেশের বিভিন্ন স্থানে শ্রমিকরা রাস্তায় বিক্ষোভ করেছেন। কবে বেতন পাবেন, সে নিশ্চয়তাও নেই। অথচ প্রধানমন্ত্রী পোশাক খাতের এ সংকট অনুধাবন করতে পেরে ২ মাস আগেই ৫ হাজার কোটি টাকার প্রথম প্রণোদনা প্যাকেজ ঘোষণা করেন।



কিন্তু এখনও ৩ হাজারের বেশি কারখানার শ্রমিক-কর্মচারী বেতন পাননি। এক্ষেত্রে কলকারখানা ও প্রতিষ্ঠান পরিদর্শন অধিদফতরের (ডিআইএফই) মুখ্য ভূমিকা পালনের কথা থাকলেও সংস্থাটি একেবারে নির্বিকার।আইন অনুযায়ী যা করার ছিল তার কিছুই করেনি সরকারি এ নিয়ন্ত্রক সংস্থা। অপরদিকে উদ্ভূত পরিস্থিতির দায় এড়াতে গার্মেন্ট মালিক ও ব্যাংক একে অন্যের ঘাড়ে দোষ চাপাচ্ছে। এছাড়া গার্মেন্ট শ্রমিকদের বেতন বকেয়াসংক্রান্ত শিল্প পুলিশের তথ্যও মানতে নারাজ বিজিএমইএ।পোশাক রফতানিকারকদের এ সংগঠনটির নেতারা বলছেন, বন্ধ হয়ে যাওয়া গার্মেন্টও পুলিশের তালিকায় রয়েছে।শিল্প পুলিশের তথ্যমতে, সারা দেশে ৭ হাজার ৬০২টি গার্মেন্ট কারখানার মধ্যে এপ্রিলের বেতন দেয়নি ৩ হাজার ২৫৮টি কারখানা। বোনাসের অবস্থা আরও ভয়াবহ। মাত্র ৮২৮টি কারখানা ঈদ বোনাস দিয়েছে। অর্থাৎ ৬ হাজার ৭৭৪টি কারখানা বোনাস দেয়নি।বেতন পরিশোধে সবচেয়ে এগিয়ে আগে রফতানি প্রক্রিয়াকরণ অঞ্চলে (বেপজা) অবস্থিত কারখানাগুলো। আর বিজিএমইএর ১ হাজার ৮৮২টি কারখানার মধ্যে বেতন বাকি আছে এখনও ৪৮৯টি কারখানার, বিকেএমইএ ১ হাজার ১০১টি কারখানার মধ্যে বাকি আছে ৬৩৫টির এবং বিটিএমএর ৩৮৯টির মধ্যে বাকি আছে ১৬৮টির।বিশেষজ্ঞরা বলছেন, গার্মেন্টকর্মীরা সামান্য বেতন পান। এখন এ সামান্য বেতনও যদি তারা না পান তাহলে যাবেন কোথায়। তারা মনে করেন, সংশ্লিষ্ট সব পক্ষের দায়িত্বে অবহেলার কারণে বেতন না পেয়ে শ্রমিকরা রাস্তায় নামতে বাধ্য হয়েছেন। কিন্তু এ ধরনের পরিস্থিতি সামাল দিতে প্রধানমন্ত্রী ২৫ মার্চ শ্রমিকদের বেতন-বোনাস নিশ্চিত করতে প্রণোদনা তহবিলের ঘোষণা করেন।অথচ ঈদের ২ দিন বাকি থাকলেও বোনাস তো দূরের কথা, শ্রমিকদের অনেকে বেতনও পাননি। এখন শেষ সময়ে এসে একপক্ষ অন্য পক্ষকে দোষারোপ করছে। এ দোষ চাপাচাপিতে প্রকারান্তরে সরকারের ভাবমূর্তি ক্ষুণ্ন করা হচ্ছে। আর নিয়ন্ত্রক সংস্থা হিসেবে কলকারখানা অধিদফতরের ভূমিকাও অনেক প্রশ্নবিদ্ধ। বেতনের দাবিতে শ্রমিকরা রাস্তায় নামলেও এখন পর্যন্ত কোনো কারখানার বিরুদ্ধে ব্যবস্থা নিতে দেখা যায়নি সংস্থাটিকে।তারা আরও বলেন, বর্তমান পরিস্থিতিতে বিজিএমইএ ও বিকেএমইএর ভূমিকাও প্রশ্নবিদ্ধ। সরকারের কাছ থেকে সুবিধা আদায়ের সময় বিজিএমইএ-বিকেএমইএ বলে দেশে গার্মেন্টকর্মীর সংখ্যা ৪১ লাখের বেশি। কিন্তু এখন বিজিএমইএ বলছে, তাদের শ্রমিক সংখ্যা ২২ লাখের কিছু বেশি। অন্য শ্রমিকদের দায় বিজিএমইএ নেবে না। অন্যদিকে প্যাকেজ বাস্তবায়নে সংশ্লিষ্ট সব পক্ষের গাফিলতি স্পষ্ট হয়ে উঠেছে।এ অসন্তোষের দায় ব্যাংক, গার্মেন্ট মালিক ও প্যাকেজ বাস্তবায়নে জড়িত সরকারি আমলারাও এড়াতে পারেন না। এছাড়া গার্মেন্টের কাজ সাব-কন্ট্রাক্টে করানোর কোনো সুযোগ নেই। অথচ পুলিশের পক্ষ থেকে যে তথ্য দেয়া হয়েছে তাতে দেখা গেছে, বিপুলসংখ্যক গার্মেন্ট কারখানা চালানো হচ্ছে সাব-কন্ট্রাক্ট দিয়ে। যাদের বেতন ও বোনাস নিয়ে বড় সমস্যা তৈরি হয়েছে। তাছাড়া সাব-কন্ট্রাক্ট দিলে কমপ্লায়েন্স গার্মেন্ট হতে পারবে না। তাই বিষয়টি তদন্তের দাবি রাখে।এ বিষয়ে বিজিএমইএর সভাপতি ড. রুবানা হক বুধবার যুগান্তরকে বলেন, শিল্প পুলিশের তথ্য সঠিক নয়। মেট্রোপলিটন এলাকার গার্মেন্ট তাদের তালিকায় রাখা হয়নি। অন্যদিকে বন্ধ হয়ে যাওয়া কারখানাও তালিকায় রাখা হয়েছে। ফলে তাদের তালিকাটি ত্রুটিপূর্ণ।সংগঠনটির জ্যেষ্ঠ সহ-সভাপতি ফয়সাল সামাদ বলেন, বিজিএমইএভুক্ত ৯০ শতাংশের বেশি কারখানায় বেতন দেয়া হয়ে গেছে। বাকি কারখানাগুলোতে শনিবারের মধ্যে বেতন পরিশোধ করা হবে। এখন কিছু জায়গায় শতভাগ বোনাসের দাবিতে শ্রমিকরা বিক্ষোভ করছেন, যা যৌক্তিক নয়। কারণ ত্রিপক্ষীয় সভায় সিদ্ধান্ত হয়েছে, এবার ঈদে ৫০ ভাগ বোনাস দেয়া হবে। বাকিটা ঈদের পরে বেতনের সঙ্গে সমন্বয় করা হবে।বিকেএমইএ’র প্রথম সহসভাপতি মোহাম্মদ হাতেম বলেন, প্রধানমন্ত্রী মহৎ উদ্দেশ্য নিয়ে ২ মাস আগে প্রণোদনা তহবিল গঠন করলেও আমলাতান্ত্রিক জটিলতায় এর সুফল পায়নি শ্রমিকরা। বাংলাদেশ ব্যাংকের সার্কুলার অনুযায়ী গার্মেন্ট মালিকরা শ্রমিকদের বেতনের সব কাগজপত্র ব্যাংকে জমা দিয়েছে। এখন মালিকদের করার কিছুই নেই। অনেক গার্মেন্ট শ্রমিক বেতন পেলেও কিছু কারখানার কাগজপত্র ব্যাংক প্রসেসিং করেনি। সেসব কারখানায় বেতন-ভাতা নিয়ে সমস্যা হচ্ছে। তিনি আরও বলেন, কিছু ক্ষেত্রে ব্যাংক টাকা ছাড় করলেও বিকাশ-রকেট শ্রমিকদের অ্যাকাউন্টে টাকা পাঠাতে দেরি করছে।বুধবার এ নিয়ে কয়েকজন কারখানা মালিক অভিযোগও করেছেন। এছাড়া শিল্প পুলিশের তথ্য সঠিক নয় উল্লেখ করে তিনি আরও বলেন, বিকেএমইএ’র রফতানিমুখী চালু ৭৬৭টি কারখানার মধ্যে ৫৯৫টি এপ্রিলের বেতন পরিশোধ করেছে। বাকি ১৭২টিও শনিবারের মধ্যে বেতন পরিশোধ করবে।গার্মেন্টস শ্রমিক ট্রেড ইউনিয়নের সাধারণ সম্পাদক জলি তালুকদার বলেন, মার্চ মাসে প্রধানমন্ত্রী প্যাকেজ ঘোষণা করলেও গার্মেন্ট মালিক ও ব্যাংক বেতন দেয়ার কাগজপত্র কমপ্লিট করতে পারেনি, এটা মানা যায় না। গার্মেন্ট মালিকদের গাফিলতির কারণেই এ অবস্থার সৃষ্টি হয়েছে। তাছাড়া একটা কারখানা চালু করতে সব মিলিয়ে ১৮টি সংস্থার অনুমোদন লাগে। এ পরিস্থিতিতে ওই সংস্থাগুলো কী করছে তা নিয়ে প্রশ্ন রয়েছে। তিনি আরও বলেন, ডিআইএফই সরাসরি মালিকদের পক্ষ অবলম্বন করেছে। অভিযোগ দিলে তারা মালিকদের পক্ষ হয়ে কথা বলেন। এখন পেটের দায়ে শ্রমিকরা রাস্তায় নেমে আন্দোলন করছে। কোনো শ্রমিকই করোনায় আক্রান্ত হতে চায় না। তারপরও এ পরিস্থিতিতে যদি কেউ করোনায় আক্রান্ত হয় তবে তা ভয়াবহ আকার ধারণ করতে পারে। আর ঈদের আগে সব শ্রমিক বেতন না পেলে ঈদের পর কী হবে তা কেউ বলতে পারবে না।জাতীয় গার্মেন্টস শ্রমিক-কর্মচারী লীগের সভাপতি সিরাজুল ইসলাম রনি বলেন, এখন দোষ চাপাচাপি চলছে। মালিকরা বলছে ব্যাংক টাকা দিচ্ছে না। কিন্তু শ্রমিকদের তো সেটা বুঝে লাভ নেই। প্রধানমন্ত্রী ২ মাস আগে প্যাকেজ দিয়েছেন। আগে থেকে ব্যবস্থা নিলে এ সমস্যা হতো না।কলকারখানা অধিদফতরের মহাপরিদর্শক শিবনাথ রায় যুগান্তরের কাছে দাবি করেন, ডিআইএফএ সব সময় গার্মেন্ট কারখানার কর্মকাণ্ড মনিটরিং করছে। বেতনের দাবিতে শ্রমিকরা রাস্তায় নামলেও আজ পর্যন্ত কোনো শ্রমিক সংগঠনের পক্ষ থেকে লিখিতভাবে অভিযোগ জানানো হয়নি। বরং যেসব জায়গায় অসন্তোষ হচ্ছে, সেসব জায়গায় সংশ্লিষ্টদের সঙ্গে তাদের কর্মকর্তারা স্বপ্রণোদিত হয়ে বৈঠক করে শ্রমিকদের বেতন দেয়ার ব্যবস্থা করেছে। তিনি আরও বলেন, ২ মে থেকে শ্রমিকদের স্বাস্থ্যবিধি নিশ্চিত করতে মনিটরিং করছে অধিদফতর। প্রতিদিন প্রায় শতাধিক কারখানা পরিদর্শন করা হচ্ছে। যেসব কারখানায় ত্রুটি-বিচ্যুতি পাওয়া যাচ্ছে, সেগুলো সংশোধনের নির্দেশনা দেয়া হচ্ছে।এদিকে এপ্রিল মাসের বেতন ও শতভাগ বোনাসের দাবিতে রাজধানীর বিভিন্ন স্থানে বুধবার বিক্ষোভ করেছে শ্রমিকরা। কমলাপুরে বিন্নি নামের একটি গার্মেন্টের শ্রমিকরা সকালে রাস্তা অবরোধ করে। পরে পুলিশের আশ্বাসে শ্রমিকরা অবরোধ তুলে নেন। শ্রমিকরা জানান, বিকাশে বেতন-ভাতা দেয়ার কথা থাকলেও তারা সেটি পাননি। এছাড়া শতভাগ বোনাসের দাবিতে বিক্ষোভ করছেন তারা। এসব শ্রমিকের কারও দুই মাস, কারও এক মাসের বেতন-ভাতা বকেয়া রয়েছে। এর আগে গত ১৬ এপ্রিল একই দাবিতে বিন্নি গার্মেন্ট কর্মীরা রাস্তা অবরোধ করে বিক্ষোভ করেছিল।সিদ্ধিরগঞ্জ (নারায়ণগঞ্জ): নারায়ণগঞ্জের সিদ্ধিরগঞ্জের সুমিলপাড়া এলাকার ওয়েস্ট নিটওয়্যার লি. কারখানার শ্রমিকরা চলতি মাসের বেতন ও শতভাগ বোনাসের দাবিতে সড়ক অবরোধ করে বিক্ষোভ করেছে।বুধবার বেলা ১১টা থেকে বিকেল ৪টা পর্যন্ত নারায়ণগঞ্জ-আদমজী-ডেমরা সড়ক অবরোধ করে তারা বিক্ষোভ করে। এতে ঐ সড়কে চার ঘণ্টা যানচলাচল বন্ধ থাকে। খবর পেয়ে র‌্যাব ও পুলিশ ঘটনাস্থলে গিয়ে শ্রমিকদের বুঝিয়ে রাস্তা থেকে সরিয়ে দেয়ার পর যানবাহন চলাচল স্বাভাবিক হয়।সিদ্ধিরগঞ্জ থানার পরিদর্শক (তদন্ত) আজিজুর রহমান জানান, সুমিলপাড়ার নিটওয়্যার লি. কারখানায় ৭শ’ শ্রমিক কাজ করছে। শ্রমিকরা শতভাগ (পূর্ণ) বোনাসের দাবিতে সড়ক অবরোধ করে বিক্ষোভ।গাজীপুর: মহানগরীর টঙ্গী গাজীপুরা এলাকার ক্লাসিক ফ্যাশন কনসেপ্ট লিমিটেড কারখানার শ্রমিকরা সকাল ৮টায় কারখানার সামনে এসে বিক্ষোভ করে। পরে তারা ঢাকা-ময়মনসিংহ মহাসড়ক অবরোধ করে। টঙ্গীর সাতাইশ লস্করপাড়া এলাকায় আবিদ অ্যাপারেলস লিমিটেড কারখানার শ্রমিকদের বেতন না দিয়ে কারখানা বন্ধ করে চলে যাওয়ায় সেখানেও শ্রমিকরা বিক্ষোভ করে।আটারকল এলাকায় প্রিমিয়ার ওয়াশিং লিমিটেড শ্রমিকরা বকেয়া বেতন ও বোনাসের দাবিতে বিক্ষোভ করে। নগরীর বড়বাড়ি এলাকায় ‘ইন্টার ফ্যাব ম্যানুফেকচারিং লিমিটেড’ কারখানার শ্রমিকরা বেতন ও বোনাসের দাবিতে বিক্ষোভ এবং ঢাকা-ময়মনসিংহ মহাসড়ক অবরোধ করে। এতে সড়কের দুই পাশে যান চলাচল বন্ধ হয়ে যায়।",22/9/2020,economics
শর্ত পূরণের ব্যর্থতায় টাকা পাননি অনেকে,"গার্মেন্ট সেক্টরের শ্রমিক-কর্মচারীদের জন্য প্রধানমন্ত্রী ৫ হাজার কোটি টাকার প্রণোদনা প্যাকেজ ঘোষণা করলেও নীতিমালার শর্ত পূরণে ব্যর্থতার কারণে অনেকে টাকা পাননি।



এর ফলে ঈদের আগে সাধারণ গার্মেন্ট শ্রমিকরা বেতন-ভাতা না পাওয়ায় নতুন করে সংকট দেখা দিয়েছে।কারণ সম্পর্কে বিভিন্ন ব্যাংকের দায়িত্বশীল কর্মকর্তারা যুগান্তরকে জানিয়েছেন, কেউ খেলাপি হওয়ায় ঋণ পাননি, পোশাক মালিকদের সংগঠন বিজিএমইএর সদস্য না হওয়ায় সাব-কন্ট্রাক্টসংশ্লিষ্টরা তাদের শ্রমিকদের জন্য ঋণ নিতে পারেননি।এছাড়া যেসব গার্মেন্ট শ্রমিকদের ব্যাংক হিসাব কিংবা মোবাইল ব্যাংকিং সুবিধা নেই, তাদের এখনও বেতন দেয়া সম্ভব হয়নি।এ বিষয়ে সাউথইস্ট ব্যাংকের ব্যবস্থাপনা পরিচালক (এমডি) এম কামাল হোসেন যুগান্তর বলেন, ৪৭০ কোটি টাকার জন্য তারা কেন্দ্রীয় ব্যাংকে আবেদন করে এপ্রিলের জন্য পেয়েছেন ১৪০ কোটি টাকা। ইতোমধ্যে প্রায় সব টাকাই শ্রমিকদের হিসাবে দেয়া হয়েছে। তবে ঋণখেলাপি কোনো কারখানা বা মালিককে প্রণোদনার টাকা দেয়া হয়নি। ইসলামী ব্যাংক শ্রমিকদের ৩ মাসের বেতন দিতে চেয়েছে ৫৫০ কোটি টাকা। বাংলাদেশ ব্যাংক এক মাসের বেতন বাবদ ১৭২ কোটি টাকা দিয়েছে। বাকি টাকা পরে দেয়া হবে। এ প্রসঙ্গে ইসলামী ব্যাংকের উপব্যবস্থাপনা পরিচালক (ডিএমডি) আবু রেজা মো. ইয়াহিয়া বলেন, ইতোমধ্যে ১৭২ কোটি টাকাই শ্রমিকদের হিসাবে পঠানো হয়েছে।সোনালী ব্যাংক ১৩টি কারখানার শ্রমিকের ৩ মাসের মজুরি দেয়ার জন্য ৩০ কোটি টাকার আবেদন করেছে। ব্যাংকটি পুরো টাকাও পেয়েছে। এর মধ্যে এপ্রিলের বেতন বাবদ ১০ কোটি টাকার বেশি দেয়া হয়েছে বলে জানান ব্যাংকটির ব্যবস্থাপনা পরিচালক (এমডি) মো. আতাউর রহমান প্রধান। তিনি বলেন, ছাড় করা টাকা শ্রমিকের হিসাবে চলে গেছে।অগ্রণী ব্যাংক ২০৯ কোটি টাকার বিপরীতে ৬৫ কোটি টাকা পেয়েছে। এ প্রসঙ্গে অগ্রণী ব্যাংকের ব্যবস্থাপনা পরিচালক (এমডি) মোহাম্মদ শামস উল ইসলাম বলেন, কারখানার মালিককে জানিয়ে তার নিজের বা প্রতিষ্ঠানের নামে ঋণ সৃষ্টি করে বেতনের টাকা সরাসরি শ্রমিকের হিসাবে দেয়া হয়েছে।রূপালী ব্যাংক ৪১টি কারখানার শ্রমিকের মজুরি দিতে পেয়েছে প্রায় ৯০ কোটি টাকা। এ প্রসঙ্গে ব্যাংকটির ব্যবস্থাপনা পরিচালক (এমডি) ওবায়েদ উল্লাহ আল মাসুদ বলেন, শ্রমিকদের ৩ মাসের বেতন বাবদ ৯০ কোটি টাকা অনুমোদন করেছে বাংলাদেশ ব্যাংক। এর মধ্যে এপ্রিলের জন্য ৩০ কোটি টাকা ছাড় করা হয়েছে।করোনা সংকট মোকাবেলায় রফতানিমুখী শিল্পের শ্রমিক-কর্মচারীদের বেতন-ভাতা দিতে সরকার ৫ হাজার কোটি টাকার তহবিল গঠন করেছে। এ তহবিল থেকে ৩ হাজার ৪৭ কোটি টাকার ঋণ নিতে ৪৭টি ব্যাংকের কাছে আবেদন করে ২ হাজার ৪৪টি প্রতিষ্ঠান। এর বিপরীতে এপ্রিলের বেতন বাবদ ২ হাজার ৭০০ কোটি টাকা ছাড় করেছে কেন্দ্রীয় ব্যাংক। বাকি টাকা পরবর্তী মাসে ছাড় করা হবে।",22/9/2020,economics
শিল্প খাতে বিল মওকুফসহ বিশেষ প্রণোদনার সুপারিশ,"করোনার কারণে বিনিয়োগকারীদের সহায়তায় দেশের শিল্প খাতে বিভিন্ন ইউটিলিটি বিল মওকুফসহ বিশেষ প্রণোদনার সুপারিশ করেছে সরকারি সংস্থা বাংলাদেশ বিনিয়োগ উন্নয়ন কর্তৃপক্ষ (বিডা)।



এর মধ্যে রয়েছে- বিদ্যুৎ, গ্যাস, পানি ও টেলিফোন বিল মওকুফ, ভ্যাট ট্যাক্স পরিশোধে বিলম্ব হলে জরিমানা না করা, ব্যাংকের কিস্তি পরিশোধে ব্যর্থ হলেও অ্যাকাউন্ট সচল রাখা এবং বিদেশি ঋণ অনুমোদন দেয়ার নীতিমালা সহজ করা। সম্প্রতি বিডা থেকে অর্থ মন্ত্রণালয়ে এ সুপারিশ পাঠানো হয়।জানতে চাইলে বিডার নির্বাহী চেয়ারম্যান মো. সিরাজুল ইসলাম যুগান্তরকে বলেন, করোনার কারণে দেশের শিল্প খাত অত্যন্ত ক্ষতিগ্রস্ত। ব্যবসা-বাণিজ্য চরমভাবে আর্থিক ক্ষতিতে। আর এ খাত টিকিয়ে রাখা দরকার। এক্ষেত্রে সরকার সাপোর্ট দিতে হবে। তিনি বলেন, শিল্প খাতে সমস্যা হলে শুধু মালিকই সংকটে পড়ে না। এতে পুরো দেশ সমস্যায় পড়ে। কারণ এর সঙ্গে শ্রমিকের কর্মসংস্থান, স্থানীয় বাজারে পণ্যের সরবরাহ এবং রফতানি জড়িত।ফলে এ খাতের জন্য বিল মওকুফসহ আমরা অনেক সুপারিশ করছি। এসব সুপারিশ বাস্তবায়ন হলে আশা করছি, শিল্প খাত ঘুরে দাঁড়াতে পারবে। বিডার চিঠিতে উল্লেখ করা হয়, করোনাভাইরাসের কারণে দেশের শিল্প খাত অত্যন্ত ক্ষতিগ্রস্ত। বিনিয়োগকারীদের জন্য নজিরবিহীন অনিশ্চয়তা সৃষ্টি হয়েছে। অর্থনৈতিক উন্নয়ন ও মোট দেশজ উৎপাদনের (জিডিপি) প্রবৃদ্ধির ক্ষেত্রে বৈশ্বিক যেসব পূর্বাভাস ছিল, ইতোমধ্যে তা কমিয়ে আনা হয়েছে। এর ফলে পুরো অর্থনীতিতে গভীর উদ্বেগ তৈরি হয়েছে।এটি কাটিয়ে উঠতে সরকারি সাপোর্ট জরুরি। আর এ খাতে ওয়ার্কিং ক্যাপিটাল হিসেবে বিদেশি ঋণ অনুমোদনে বিশেষ ভূমিকা নিতে হবে। অনুমোদন প্রক্রিয়ায় সব ফি মওকুফ করতে হবে। বিডার সুপারিশে সব শিল্প খাতেই বিদেশি ঋণ অনুমোদনের বিষয়টি সহজ করতে বলা হয়েছে। এটি সম্ভব না হলে গুরুত্বপূর্ণ খাতগুলোতে এ সেবা দিতে বলেছে সংস্থাটি। চিঠিতে উল্লেখ করা হয়, বর্তমানে বিডা থেকে প্রায় ২৫টির মতো সেবা দেয়া হচ্ছে। এসব সেবায় ৫০০ থেকে ৫ হাজার টাকা পর্যন্ত ফি নেয়া হয়। এসব ফি মওকুফ করা হবে।বিডার সুপারিশে আরও বলা হয়, ব্যবসায়িক ধারাবাহিকতা ও প্রবৃদ্ধি নিশ্চিত করতে বহুমাত্রিক সহযোগিতা জরুরি। এক্ষেত্রে নিয়ন্ত্রক সংস্থাগুলোর যে কপ্লায়েন্স রয়েছে, তা থেকে ব্যবসায়ীদের অব্যাহতি দিতে হবে। এসব বিষয় বাস্তবায়নে সংশ্লিষ্ট স্টেকহোল্ডারদের সঙ্গে আলোচনা শুরু করেছে বিডা। এছাড়াও বিনিয়োগ আর্কষণে ইউটিলিটি বিল কমানোর সুপারিশ করেছে সংস্থাটি।এছাড়াও ব্যবসাবান্ধব ভ্যাট ট্যাক্স নীতি এবং আইন বাস্তবায়নের ক্ষেত্রে প্রকৃত ক্ষতিগ্রস্ত শিল্পকে ছাড় দেয়ার সুপারিশ করা হয়েছে। এক্ষেত্রে মূলধনী যন্ত্রপাতি ও শিল্পের কাঁচামাল আমদানির ক্ষেত্রে শুল্কে ছাড় দিতে বলা হয়েছে। কেউ বিল পরিশোধে বিলম্ব করলে তাকে কোনো ধরনের জরিমানা ছাড়াই পরবর্তীতে বিল দেয়ার সুযোগের কথা বলেছে বিডা।জানা গেছে, দেশে বিনিয়োগ বাড়াতে ২০১৬ সালে বিডা গঠিত হয়। প্রধানমন্ত্রীর কার্যালয়ের আওতাধীন এ প্রতিষ্ঠানটির এর মূল কাজ হল দেশি-বিদেশি বিনিয়োগ আর্কষণ করা। এক্ষেত্রে এক ছাদের নিচে ব্যবসায়ীদের ২৬টি সেবা দিতে ইতোমধ্যে ওয়ান স্টপ সার্ভিস আইন চালু হয়েছে। এরপর করোনা ভাইরাসের কারণে ক্ষতিগ্রস্ত ব্যবসায়ীদের জন্য এসব সুপারিশ করল প্রতিষ্ঠানটি।",22/9/2020,economics
‘পুঁজিবাজারের টাকা নিয়ে পালানোর দিন শেষ’,"যতই শক্তিশালী হোক, শেয়ারবাজারে কারসাজি করে আর পার পাওয়া যাবে না। এখান থেকে টাকা নিয়ে পালানোর দিন শেষ। এক্ষেত্রে যারা আগে, বিভিন্নভাবে অনিয়মে যুক্ত ছিলেন, তাদের চিহ্নিত করে, ব্যবস্থা নেয়া হবে।



শেয়ারবাজার বিষয়ক এক ভার্চুয়াল সেমিনারে শনিবার পুঁজিবাজার নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) চেয়ারম্যান অধ্যাপক শিবলী রুবাইয়াত-উল-ইসলাম এসব কথা বলেন।বাংলাদেশ মার্চেন্ট ব্যাংকার্স অ্যাসোসিয়েশন (বিএমবিএ) এবং ক্যাপিটাল মার্কেট জার্নালিস্টস ফোরাম (সিএমজেএফ) যৌথভাবে এই সেমিনারের আয়োজন করে।অনুষ্ঠানে বিশেষ অতিথি ছিলেন ঢাকা স্টক এক্সচেঞ্জের (ডিএসই) চেয়ারম্যান ও সাবেক সচিব মো. ইউনুসুর রহমান, চট্টগ্রাম স্টক এক্সচেঞ্জের (সিএসই) চেয়ারম্যান আসিফ ইব্রাহীম, ডিএসই ব্রোকারস অ্যাসোসিয়েশনের (ডিবিএ) প্রেসিডেন্ট শরীফ আনোয়ার হোসেইন, এসেট ম্যানেজমেন্ট কোম্পানিজ অ্যাসোসিয়েশনের প্রেসিডেন্ট ড. হাসান ইমাম। আরও ছিলেন- বিএমবিএ সভাপতি মো. ছায়েদুর রহমান এবং সিএমজেএফ সভাপতি হাসান ইমাম রুবেল। অনুষ্ঠানে মূল প্রবন্ধ উপস্থাপন করেন বিএমবিএ'র প্রথম ভাইস প্রেসিডেন্ট মো. মনিরুজ্জামান। অধ্যাপক শিবলী রুবাইয়াত-উল-ইসলাম বলেন, পুঁজিবাজারের ব্যবসা সহজ করার জন্য যে ধরনের পদক্ষেপ নেয়া দরকার বিএসইসির পক্ষ থেকে সরকারের সঙ্গে সমন্বয় করে, সব ধরনের পদক্ষেপ নেয়া হবে। তিনি বলেন, পুঁজিবাজার থেকে অনিয়ম এবং বিভিন্ন কারসাজি দূর করতে ডিএসইর তথ্য-প্রযুক্তি বিভাগে সংস্কার জরুরি। ডিএসইর ওয়েবসাইট নিয়ে যে জটিলতা সৃষ্টি হয়েছিল তার জন্য গঠিত তদন্ত কমিটি রিপোর্ট চূড়ান্ত করেছে। শিগগিরই তারা আমাদের কাছে এই রিপোর্ট জমা দেবেন। রিপোর্ট অনুযায়ী আমরা ব্যবস্থা নিতে বলব। বিএসইসি চেয়ারম্যান বলেন, শেয়ারবাজারে সুশাসন নিশ্চিত করতে বেশ কিছু উদ্যোগ নিতে যাচ্ছে বিএসইসি। এককভাবে ২ শতাংশ ও সম্মিলিতভাবে ৩০ শতাংশ শেয়ার নেই এমন কোম্পানির ব্যাপারে কঠোর সিদ্ধান্ত নিতে হতে পারে। অনেক বোর্ড ভেঙেও দেয়া হতে পারে। পাশাপাশি স্বতন্ত্র পরিচালকদের কার্যক্রম কঠোরভাবে পর্যবেক্ষণ করা হবে। এ ছাড়া সম্প্রতি ‘জেড’ ক্যাটাগরির কোম্পানিগুলো কিছু উদ্যোগ নেয়া হয়েছে। সবার সম্মিলিত প্রচেষ্টায় বাজারকে আরও বড় করতে হবে, যাতে তিন থেকে পাঁচ হাজার কোটি টাকা দৈনিক লেনদেন হয়।তিনি বলেন, পুঁজিবাজারে শতভাগ সুশাসন নিশ্চিত করতে না পারলে, মানুষ এখানে বিনিয়োগের ঝুঁকি নেবে না। পুঁজির নিরাপত্তা দিতে না পারলে, তারা কষ্টার্জিত অর্থ শেয়ারবাজারে নিয়ে আসবে?- প্রশ্ন রাখেন তিনি। বলেন, এ কারণে সবার আগে বিনিয়োগকারীদের আস্থা ফিরিয়ে আনা জরুরি।বিএসইসি চেয়ারম্যান বলেন, মানুষের কাছ থেকে টাকা নেয়ার পর কিছু কোম্পানি ঠিকমতো কাজ করছে না। হঠাৎ কোম্পানি করে বন্ধ করে চলে যাচ্ছে। উদ্দেশ্যপ্রণোদিতভাবে মানুষকে ঠকানোর চেষ্টা করেছেন, সেসব কোম্পানিতে সম্ভবত আমাদের বোর্ডও ভেঙে দিতে হতে পারে। সেখানে আমরা স্বতন্ত্র পরিচালকের সংখ্যা বাড়ানোর চেষ্টা করব। আইনের মধ্যে থেকেই এগুলো করা হবে। না হলে শেয়ার বাইব্যাক (পুনঃক্রয়) করে নেয়ার ব্যবস্থা করা হবে।বিএসইসি চেয়ারম্যান বলেন, শেয়ারবাজারে বৈচিত্র আনতে হবে। সেকেন্ডারি মার্কেট না থাকলে হবে না। এই বাজারটাকে অনেক বড় করতে হবে। তারমতে, বর্তমানে প্রতিদিন ১ হাজার কোটি টাকার লেনদেন হয়। এই লেনদেনকে দ্রুত ৩ থেকে ৫ হাজার কোটিতে নেয়ার জন্য কাজ করতে হবে। এজন্য সারা দেশে ব্রোকারেজ হাউজের শাখা ছড়িয়ে দিতে হবে। এমনকি দেশের বাইরেও ডিজিটাল আউটলেট করার ব্যাপারে চিন্তা করা হচ্ছে। তিনি বলেন, ইক্যুইটিভিত্তিক শেয়ারবাজার থেকে বের হওয়ার চেষ্টা করছি। গত সাড়ে ৩ মাসে প্রায় ৩ হাজার কোটি টাকার সাব-অর্ডিনেটে এবং পার্পিচুয়াল বন্ড এবং ৮৫০ কোটি টাকার জিরো কুপন বন্ডের অনুমোদন দিয়েছি। এতে বাজারের সবকিছু বৃদ্ধি পাবে। বিএসইসি চেয়ারম্যান বলেন, কিছু দুষ্টু লোক নিয়মনীতি না মেনে অপকর্মে লিপ্ত হলে, ওই ধরনের ২-৫ শতাংশের জন্য সাধারণ বিনিয়োগকারীদের ক্ষতিগ্রস্ত হতে দেব না। সেই সুযোগ, ইনশাআল্লাহ আর হবে না। এ নিয়ে আমরা সবাইকে আশ্বস্ত করতে পারি। এ ব্যাপারে আপনাদেরকেও নিজ নিজ অবস্থান থেকে কাজ করতে হবে। যাতে কাউকে ক্ষতি করে বা চালাকি করে টাকা-পয়সা নিয়ে যেতে না পারে। স্বতন্ত্র পরিচালকদের নিয়ে আগামীতে কিছু কঠিন সিদ্ধান্ত নিতে হবে বলে জানান তিনি।তিনি আরও বলেন, আইনে কাভার করলে কিছু স্বতন্ত্র পরিচালককে সরিয়ে দিতে হতে পারে। তাদের জায়গায় সঠিক স্বতন্ত্র পরিচালক নিয়োগ দেয়া হবে। এই স্বতন্ত্র পরিচালকদেরকে যে উদ্দেশ্যে নিয়োগ দেয়া হয়েছে, সেটা এখনও পূরণ হয়নি। আমরা এই সপ্তাহে স্বতন্ত্র পরিচালকদের অনলাইনে আবেদন নেয়া শুরু করব। যারা যোগ্য হবেন, তাদেরকে নেয়া হবে।সরকারি বিনিয়োগ প্রতিষ্ঠান ইনভেস্টমেন্ট কর্পোরেশন অব বাংলাদেশ (আইসিবি) প্রসঙ্গে বিএসইসি চেয়ারম্যান বলেন, প্রতিষ্ঠানটির যে কাজ, সেটা তারা সঠিকভাবে করতে পারছে না। এ কারণে সরকারের নির্দেশে আইসিবিকে পুনর্গঠনের উদ্যোগ নেয়া হয়েছে। তথ্য সংগ্রহের পর আগামী নভেম্বর-ডিসেম্বর থেকে আইসিবি পুনর্গঠন প্রক্রিয়া শুরু হবে। তখন সরকার থেকে আইসিবিকে আরও তহবিল দেয়া হবে। তার মাধ্যমে বাজার স্থিতিশীল রাখতে আইসিবির যে ভূমিকা, সেটা রাখতে পারবে।ডিএসইর চেয়ারম্যান মো. ইউনুসুর রহমান বলেন, বাংলাদেশ সামাজিক উন্নয়নে বিশ্বের রোল মডেল অথচ পুঁজিবাজার ও আর্থিক খাতে উল্টো চিত্র। আর্থিকখাতে যেটুকু উন্নতি করেছে তাও প্রান্তিক জনগণের দ্বারা হয়েছে। এখানে শিক্ষিত জনগোষ্ঠির কোনো অবদান নেই বললেই চলে। নতুন কমিশন আসার পর পুঁজিবাজার ঘুরে দাঁড়াচ্ছে। তবে এতে দীর্ঘ মেয়াদে তেমন আশাবাদী হওয়ার কারণ নেই। আর মেয়াদে উন্নতি করতে হলে সুশাসন জরুরি। টেকসই পুঁজিবাজার করতে হলে এখানে স্বচ্ছতা দরকার। তাই বিএসইসি, ডিএসই, সিএসইসহ পুঁজিবাজার সংশ্লিষ্ট প্রতিষ্ঠানের প্রতিনিধিদের নিয়ে একটি উচ্চপর্যায়ের কমিটি করার প্রস্তাব করেন তিনি। যে কমিটি বাজার সংশ্লিষ্ট নতুন সিদ্ধান্ত বা নীতিমালা তৈরি করাসহ নানাভাবে ভূমিকা রাখবে। আসিফ ইব্রাহীম বলেন, এশীয় উন্নয়ন ব্যাংকের এক রিপোর্টে বলা হয়, বাংলাদেশের শেয়ারবাজার পেশাদারদের মাধ্যমে পরিচালিত হয় না। এটি গুজবভিত্তিক মার্কেট। তাই বাজারের স্বচ্ছতা ও জবাবদিহিতার জন্য আরও কাজ করতে হবে। ড. হাসান ইমাম বলেন, বাংলাদেশের অর্থনীতি ব্যাংকিং খাতের ওপর অতিমাত্রায় নির্ভরশীল। এটি অর্থনীতির জন্য ক্ষতিকর। তাই শক্তিশালী পুঁজিবাজার গঠনের বিকল্প নেই। তাছাড়া বাজারে প্রাতিষ্ঠানিক বিনিয়োগ কম। ৯০ শতাংশ বিনিয়োগই ব্যক্তি পর্যায়ের। এজন্য এখানে বাজার পতনমুখী হলে ১০ বছর লেগে যায় ঘুরে দাঁড়াতে। অথচ উন্নত বিশ্বে ৩ থেকে ৬ মাসের মধ্যে বাজার ঘুরে দাাঁড়ায়।ডিএসইর পরিচালক রকিবুর রহমান বলেন, পুঁজিবাজারে গত ১০ বছরে আস্থার সংকট সৃষ্টি হয়েছিল। এ কারণে বিনিয়োগকারীরা বার বার প্রতারিত হয়েছেন। বাজারে টাকার কোনো সমস্যা ছিল না, কিন্তু আস্থার সংকট ছিল। গত ১০ বছরে যে কোম্পানিগুলোর আইপিও এসেছে সেগুলো অত্যন্ত মানহীন। এসব আইপিওর ক্ষেত্রে যেসব ইস্যু ম্যানেজার, আন্ডার রাইটার, অডিটর যারা মিথ্যা তথ্য দিয়েছেন তাদের পুঁজিবাজার থেকে অন্তত তিন বছর দূরে রাখতে হবে। এ ছাড়া রাষ্ট্রায়ত্ত্ব কোম্পানির শেয়ার এবং অপ্রদর্শিত অর্থ বাজারে আনার বিষয়ে জোর দেন। বিএমবিএ সভাপতি ছায়েদুর রহমান বলেন, আমাদের প্রত্যাশা আগামী দিনে শেয়ারবাজার ভালো অবস্থানে যাবে। তার অনেক সুযোগ রয়েছে। আমরা যদি থাইল্যান্ড, ভারত ও সিঙ্গাপুরের কথা চিন্তা করি, সেই তুলনায় আমাদের মার্কেট মূল্য-আয় অনুপাত (পিই) অনেক কম। সেই তুলনায় আমাদের মার্কেট অনেক দূর যাওয়ার সম্ভাবনা আছে। নতুন কমিশনের নেতৃত্ব আমাদেরকে সেই জায়গায় আশান্বিত করেছে।বিএমবিএ সভাপতি বলেন, দীর্ঘদিন ধরে বাজারে নেতিবাচক অবস্থা দেখে আমাদের যে হতাশা তৈরি হয়েছিল, সেখান থেকে আমরা কিছুটা আলোর আশা দেখতে শুরু করেছি। প্রধানমন্ত্রীর দূরদর্শী সিদ্ধান্ত ও নতুন কমিশনের সঠিক নেতৃত্ব আমাদেরকে আলোর মুখ দেখাচ্ছে। এ ছাড়া এরই মধ্যে বাজারে নতুন গতি দেখছি। বাজারের গতি বাড়াতে বিএসইসি চেয়ারম্যানের কাছে কয়েকটি প্রস্তাব রাখেন তিনি। এরমধ্যে বাজারে প্রবাসীদের অংশগ্রহণ বাড়ানোর জন্য বিএসইসি উদ্যোগ নিতে পারেন বলে জানান। তিনি বলেন, বর্তমানে প্রবাসীরা যেভাবে বিনিয়োগ করে, সেটা আসলে জটিল প্রক্রিয়া। শেয়ারবাজার মধ্যস্থতাকারীরা ফরেন কারেন্সি ডিল করতে পারলে প্রবাসীদের জন্য বিনিয়োগ সহজলভ্য হবে।বিএমবিএ সভাপতি বলেন, ভালো শেয়ারের সরবরাহ নিয়ে অনেক সময় আলোচনা করা হয়। এখানে কাঙ্ক্ষিত প্রতিষ্ঠানগুলো তালিকাভুক্ত হচ্ছে না। এর কারণ বিবেচনা করা দরকার। আগে তালিকাভুক্ত ও অতালিকাভুক্ত কোম্পানির করহার ব্যবধান ১০ শতাংশ ছিল। তবে সেটা কমিয়ে ৭ দশমিক ৫০ শতাংশে নামিয়ে আনা হয়েছে। আমাদেরকে কাঙ্ক্ষিত প্রতিষ্ঠানগুলোকে তালিকাভুক্ত করতে চাইলে ট্যাক্সসহ বিভিন্ন সুযোগ সুবিধা দিতে হবে। না হলে ওইসব প্রতিষ্ঠানকে শেয়ারবাজারে পাব না। সেক্ষেত্রে আমরা শেয়ারবাজারকে কাঙ্ক্ষিত লক্ষ্যমাত্রায় পাব না। ছায়েদুর রহমান বলেন, আর্থিক হিসাব নিয়ে অনেক সময় সমালোচনা শুনা যায়। অনেক কোম্পানির আর্থিক হিসাব বিশ্বাস করা যায় না। এই সমস্যা কাটিয়ে তুলতে সব কোম্পানির ফাইন্যান্সিয়াল স্টেটমেন্টের জন্য একটি সেন্ট্রাল ডাটাবেজ তৈরি করা দরকার। ডিএসই পরিচালক মিনহাজ মান্নান ইমন বলেন, নতুন কমিশন সঠিকভাবে দায়িত্ব পালন করছে। সামনেও তারা তাদের দায়িত্ব পালন করবেন বলে আশা প্রকাশ করেন তিনি। বলেন, যে সমস্যাগুলো তুলে ধরেছিলাম, নতুন কমিশন দায়িত্ব নেয়ার অল্প কিছুদিনের মধ্যেই সেগুলো বুঝতে পেরেছেন। তার সেই রেজাল্ট আমরা পাচ্ছি। তিনি বলেন, অনেক দাবি করা যেতে পারে, কিন্তু যার হাতে মূল ক্ষমতা, যিনি নেতৃত্ব দিচ্ছেন, সেই বিএসইসির চেয়ারম্যানকে সমস্যাগুলো বুঝতে হবে। অনুষ্ঠানে আরও বক্তব্য দেন ডিএসইর সদস্য আহমেদ রশীদ লালী এবং বিএমবিএর সাধারণ সম্পাদক মো. রিয়াদ মতিন প্রমুখ।",22/9/2020,economics
সরকারের পদক্ষেপে কারণে পুঁজিবাজার উর্ধমুখী: অর্থমন্ত্রী,"অর্থমন্ত্রী আ হ ম মুস্তফা কামাল বলেছেন, সরকারের পদক্ষেপে করোনা পরবর্তীতে পুজিবাজার খোলার পর বাজারে শেয়ার মূল্যের উর্ধমুখী প্রবণতা পরিলক্ষিত।



তিনি বলেন, পুঁজিবাজারে সিকিউরিটিজের মুল্য হ্রাস-বৃদ্ধি হওয়া সারা বিশ্বব্যাপী একটি স্বাভাবিক ব্যপার। তবে বিশ্বব্যাপী কোভিড-১৯ মহামারীর প্রেক্ষাপটে সারা বিশ্বে পুঁজিবাজারের অস্বাভাবিক দরপতনের প্রবণতা পরিলক্ষিত হয়েছে। বাংলাদেশের পুঁজিবাজারের লেনদেনও এর ব্যতিক্রম নয়। ওই সময়কালে পুঁজিবাজারের লেনদেনও সাময়িকভাবে বন্ধ ছিল। করোনা পরবর্তীতে পুঁজিবাজার খোলার পর থেকে সরকারের নেয়া কিছু পদক্ষেপের ফলে বাজারে বর্তমান শেয়ার মূল্যের উর্ধমুখী প্রবণতা পরিলক্ষিত হচ্ছে। রোববার জাতীয় সংসদে এম আবদুল লতিফের প্রশ্নের জবাবে তিনি এসব কথা বলেন।এ সময় মন্ত্রী পুঁজি বাজারর স্থিতিশীলতা তথা উন্নয়নের স্বার্থে এবং অস্বাভাবিক দরপতন রোধে সম্প্রতি নেয়া নানা পদক্ষেপের কথা তুলে ধরেন।মন্ত্রীর দেয়া তথ্য অনুযায়ী, সরকারের নেয়া পদক্ষেপগুলো মধ্যে উল্লেখযোগ্য হচ্ছে- শেয়ারের ফ্লোর প্রাইজ সম্পর্কিত নির্দেশনা জারি, পুজিবাজার উন্নয়নে গত জানুয়ারি মাসে প্রধানমন্ত্রীর মঙ্ড়ে বৈঠক, শেয়ারের বিপরীতে লভ্যাংশ ঘোষণা সংক্রান্ত নীতিমালা জারি, পুজিবাজারে বিনিয়োগে বাণিজ্যিক ব্যাংকগুলোর ২০০ কোটি টাকার তহবিল গঠন , পুজিবাজারে বিদেশী বিনিয়োগ বৃদ্ধির পদক্ষেপ গ্রহণ ইত্যাদি।",22/9/2020,economics
শেয়ারবাজারে ১৩ বছরের সর্বনিম্ন লেনদেন,"শেয়ারবাজারে আগ্রহ নেই বিনিয়োগকারীদের। প্রতিদিনই কমছে লেনদেন। রোববার ঢাকা স্টক এক্সচেঞ্জে (ডিএসই) মাত্র ৩৮ কোটি টাকা লেনদেন হয়েছে। ডিএসইর এ লেনদেন গত ১৩ বছরের মধ্যে সর্বনিম্ন। এর আগে ২০০৭ সালের ২৩ এপ্রিল ৩৭ কোটি টাকা লেনদেন হয়েছিল।



একই অবস্থা দেশের অপর শেয়ারবাজার চট্টগ্রাম স্টক এক্সচেঞ্জে (সিএসই)। তবে লেনদেন কমলেও বাজারে লাইফ সাপোর্ট দিয়ে সূচক ধরে রাখা হয়েছে। শেয়ারবাজারের পরিভাষায় একে ফ্লোর প্রাইস বলে। বিশ্লেষক বলছেন, ফ্লোর প্রাইস তুলে না দেয়ায় বাজার স্বাভাবিক হচ্ছে না।জানা গেছে- করোনার কারণে টানা ৬৬দিন বন্ধ থাকার পর গত ৩১মে দেশের শেয়ারবাজারে আবার লেনদেন চালু হয়। দীর্ঘ বন্ধের পর এখন পর্যন্ত শেয়ারবাজারে ১৬ কার্যদিবস লেনদেন হয়েছে। এর মধ্যে ডিএসইতে একশ কোটি টাকার ওপরে লেনদেন হয়েছে মাত্র ৫ কার্যদিবস। বাকি ১১ কার্যদিবস একশ কোটি টাকার কম লেনদেন হয়েছে।লেনদেন খরার বিষয়ে ডিএসইর এক সদস্য বলেন, ফ্লোর প্রাইসের (শেয়ারের সর্বনিম্ন দাম) কারণে বেশিরভাগ প্রতিষ্ঠানের শেয়ার লেনদেন হচ্ছে না। কোম্পানিগুলোর শেয়ারের যে দাম বেঁধে দেয়া হয়েছে, ওই দামে বিনিয়োগকারীরা কিনতে আগ্রহী নয়।তিনি বলেন, শেয়ারবাজারের লেনদেন খরা কাটানোর জন্য ফ্লোর প্রাইস তুলে দেয়া উচিত। এতে হয়তো প্রথমদিকে দরপতন হবে। তবে কিছুদিন পর পরিস্থিতি স্বাভাবিক হয়ে যাবে। বিনিয়োগকারীরা শেয়ার বিক্রি করে কিছু টাকা তুলতে পারবেন। সেই টাকা দিয়ে নতুন শেয়ার কিনতে পারবেন। এতে বাজারে গভীরতা বাড়বে।এতদিন ফ্লোর প্রাইসের পক্ষে থাকলেও এখন ফ্লোর প্রাইস উঠিয়ে নেয়ার পক্ষে ঢাকা স্টক এক্সচেঞ্জের (ডিএসই) পরিচালক রকিবুর রহমান। এ বিষয়ে তিনি যুগান্তরকে বলেন, একটি বিশেষ সময়ের প্রেক্ষিতে ফ্লোর প্রাইস নির্ধারণ করে দেয়া হয়েছিল। আমি মনে করি এখন ফ্লোর প্রাইস উঠিয়ে নেয়ার সময় এসেছে। তিনি বলেন, ফ্লোর প্রাইসের কারণে অনেক বিনিয়োগকারীর টাকা আটকে রয়েছে। তারা শেয়ার বিক্রি করতে চাইলেও বিক্রি করতে পারছেন না। ফ্লোর প্রাইস উঠিয়ে নিলে তারা বিক্রি করার সুযোগ পাবেন এবং দাম কমলে নতুন করে কিনে সমন্বয় করতে পারবেন। সুতরাং বিনিয়োগকারীদের স্বার্থে এখন ফ্লোর প্রাইস উঠিয়ে নেয়া উচিত।লেনদেন খরার বাজারে লেনদেনে অংশ নেয়া বেশিরভাগ প্রতিষ্ঠানের শেয়ার ও ইউনিটের দাম অপরিবর্তিত রয়েছে। তবে যে কয়েকটি প্রতিষ্ঠানের শেয়ার ও ইউনিটের দাম বেড়েছে কমেছে, তার থেকে কম। ফলে সূচকের কিছুটা উত্থান হয়েছে। লেনদেন শেষে ডিএসইর ব্রড সূচক আগের দিনের চেয়ে ২ পয়েন্ট বেড়ে ৩ হাজার ৯৬২ পয়েন্টে উন্নীত হয়েছে। অপর দুই সূচকের মধ্যে ডিএসই-৩০ সূচক ১ পয়েন্ট বেড়ে ১ হাজার ৩২৬ পয়েন্টে দাঁড়িয়েছে। আর ডিএসই শরিয়াহ্ দশমিক ৩৪ পয়েন্ট বেড়ে ৯১৮ পয়েন্টে দাঁড়িয়েছে।ডিএসইতে লেনদেন অংশ নেয়া মাত্র ১৭টি প্রতিষ্ঠানের শেয়ার ও ইউনিট দাম বাড়ার তালিকায় নাম লিখিয়েছে। বিপরীতে দাম কমেছে ১৪টির। আর ২১৪টির দাম অপরিবর্তিত রয়েছে। টাকার অঙ্কে বাজারটিতে সব থেকে বেশি লেনদেন হয়েছে লিন্ডসে বিডি শেয়ার। কোম্পানিটির ২ কোটি ৯৯ লাখ টাকার শেয়ার লেনদেন হয়েছে।দ্বিতীয় স্থানে থাকা সেন্ট্রাল ফার্মার ২ কোটি ৮৮ লাখ টাকার শেয়ার লেনদেন হয়েছে। ২ কোটি ৪৯ লাখ টাকার লেনদেনের মাধ্যমে এর পরের স্থানে রয়েছে বেক্সিমকো ফার্মাসিটিক্যালস।এছাড়া লেনদেনের শীর্ষ ১০ প্রতিষ্ঠানের তালিকায় রয়েছে- রেকিট বেনকেইজার, বাংলাদেশ সাবমেরিন কেবলস, ফিনিক্স ফাইন্যান্স ফার্স্ট মিউচুয়াল ফান্ড, ইন্দো-বাংলা ফার্মা, স্কয়ার ফার্মা, বেক্সিমকো লিমিটেড, ইস্টার্ন লুব্রিকেন্ট এবং ফেডারেল ইন্স্যুরেন্স। অপর শেয়ারবাজার চট্টগ্রাম স্টক এক্সচেঞ্জের (সিএসই) সার্বিক সূচক কমেছে ৩ পয়েন্ট। লেনদেন হয়েছে ৯ কোটি ২৩ লাখ টাকা। লেনদেন অংশ নেয়া ৯১ প্রতিষ্ঠানের মধ্যে দাম বেড়েছে ৮টির, কমেছে ৯টির এবং অপরিবর্তিত রয়েছে ৭৪টির।",22/9/2020,economics
শেয়ার মার্কেটের লেনদেন তলানিতে,"করোনা মহামারীর কারণে দুই মাস বন্ধ থাকার পর গত রোববার থেকে পুরোদমে চালু হয়েছে দেশের শেয়ার মার্কেটের লেনদেন কার্যক্রম। কিন্তু শেয়ার মার্কেট সচল হলেও লেনদেন একেবারে তলানিতে নেমে গেছে।



দেশের সবচেয়ে বৃহৎ শেয়ার মার্কেট ঢাকা স্টক এক্সচেঞ্জে (ডিএসই) বৃহস্পতিবার মাত্র ৪২ কোটি ৯৭ লাখ টাকার শেয়ার লেনদেন হয়েছে। যেটি গত ১৩ বছরের মধ্যে সবচেয়ে কম। এর আগে ২০০৭ সালের ২৪ এপ্রিল এই মার্কেটে লেনদেন হয়েছিল ৪০ কোটি ৩৯ লাখ টাকা।যদিও লেনদেন চালু হওয়ার প্রথম দিনে রোববার পুঁজিবাজারে সূচকের ঊর্ধ্বগতি দেখা গিয়েছিল। কিন্তু এরপর থেকেই ভাটা পড়তে শুরু করেছে। টানা চারদিন সূচক কমতে শুরু করে।বৃহস্পতিবার লেনদেন শেষে ডিএসইতে প্রধান সূচক ডিএসইএক্স আগের দিনের চেয়ে ১০ পয়েন্ট বা ০.২৫ শতাংশ কমে ৩ হাজার ৯৫৩ দশমিক ৩৯ পয়েন্ট হয়েছে। গত বুধবার লেনদেন হয়েছিল ১৫২ কোটি ৬৩ লাখ টাকা।চট্টগ্রাম স্টক এক্সচেঞ্জে (সিএসই) বৃহস্পতিবার ৪ কোটি ৫৯ লাখ টাকার শেয়ার লেনদেন হয়েছে। যেটি বুধবার ছিল ৩ কোটি ৬০ লাখ টাকা। সিএসইর প্রধান সূচক সিএএসপিআই ৬.৩৯ পয়েন্ট কমে ১১ হাজার ২৩৭ পয়েন্টে অবস্থান করছে। যা আগের দিনের তুলনায় দশমিক ০৫ শতাংশ কম।এদিকে ডিএসইর অন্য দুই সূচকের মধ্যে বৃহস্পতিবার ডিএসইএস বা শরীয়াহ সূচক ৩.০৩ পয়েন্ট কমে ৯১৫ পয়েন্টে অবস্থান করছে। আর ডিএস৩০ সূচক ৭ পয়েন্ট কমে অবস্থান করছে ১ হাজার ৩২১ পয়েন্টে।ডিএসইতে বৃহস্পতিবার লেনদেন হয়েছে ৩০৯টি কোম্পানির শেয়ার ও মিউচ্যুয়াল ফান্ডের ইউনিট। এর মধ্যে ১১টির দর বেড়েছে, আর ৩৬টির দর কমেছে এবং ২৬২টির দর অপরিবর্তিত রয়েছে।সিএসইতে এদিন লেনদেন হয়েছে ১০৩টি কোম্পানির শেয়ার ও মিউচ্যুয়াল ফান্ড। এর মধ্যে ৯টির দর বেড়েছে, আর ১৯টির দর কমেছে এবং ৭৫টির দর অপরিবর্তিত রয়েছে।উল্লেখ্য, দেশের শেয়ার মার্কেটগুলোতে স্বাভাবিক সময়ে সকাল সাড়ে ১০টা থেকে চার ঘণ্টা লেনদেন হতো। কিন্তু করোনার কারণে এখন ৩ ঘণ্টা লেনদেন হচ্ছে।",22/9/2020,economics
ডিএসই পুনরায় চালু হওয়া ও কিছু পরামর্শ,"কোভিড-১৯ মহামারির কারণে দীর্ঘ ৬৬ দিন বন্ধ থাকার পর ৩১ মে ঢাকা স্টক এক্সচেঞ্জ (ডিএসই) পুনরায় চালু যাচ্ছে। এটা খুশির খবর না দুঃখের খবর সে বিষয়ে একটু পরে আলোচনা করা যাবে।তার আগে একটা প্রশ্ন দিয়ে আজকের লেখা শুরু করতে চাচ্ছি তা হল, এতদিন স্টক এক্সচেঞ্জ কেন বন্ধ থাকল? অনেকেই এটার পক্ষে অনেক যুক্তি দিবেন।



হয়তো বলবেন, করোনাভাইরাসের কারণে সারা দেশে লকডাউন চলছে। কোম্পানির ব্যবসা-বাণিজ্য কমে যাবে। যার দরুণ কোম্পানির মুনাফাও সামনে হ্রাস পাবে। ফলে এই সময় মার্কেট চালু রাখলে তা আরও পড়ে যেত। আমার প্রশ্ন হল, এখন কি তাহলে কোম্পানির মুনাফা স্বাভাবিক হয়ে গেল যে, এখন মার্কেট চালু করলে শেয়ারের মূল্য পড়বে না?বিশ্বের সব দেশ এই সময় মার্কেট চালু রাখল কেন? তাদের মার্কেট কি লকডাউনের কারণে প্রভাবিত হয়নি? তাদের মার্কেট কি আমাদের থেকে আলাদা? লকডাউনের কারণে প্রায় সব দেশের মার্কেটই প্রভাবিত হয়েছে। তারপরও তারা মার্কেট চালু রেখেছে, কিন্তু আমরা পারলাম না কেন? যাই হোক, এর ব্যর্থতা কমিশনের আগের ম্যানেজমেন্টকে অবশ্যই নিতে হবে।মার্কেট পুনরায় চালু হওয়ায় একপক্ষ বিশেষ করে যারা এই মার্কেটে জব করেন এবং যারা এই মার্কেট থেকে ‘অ্যাবনরমাল’ গেইন করতে পারেন তারা খুব খুশি হয়েছেন। অপরদিকে, আর একপক্ষ খুব বেশি খুশি হতে পারছেন না, বরং তারা দুশ্চিন্তায় আছেন। কারণ মার্কেট চালু হলে হয়তো তারা তাদের পুঁজি আরও হারাতে পারেন। এখন মার্কেট চালু করলে মার্কেট পড়ে না গেলেও বাড়ার সম্ভাবনা নেই বললেই চলে। বস্তুত, এই মহামারীর সময় মার্কেট বাড়ার কোনো যৌক্তিক কারণও নেই।কমিশনের বর্তমান ম্যানেজমেন্ট হয়তো জেনেশুনেই মার্কেট চালুর এই সিদ্ধান্ত নিয়েছেন। মার্কেট পুনরায় চালু করা কমিশনের নতুন ম্যানেজমেন্টের কাছে একটা চ্যালেঞ্জ ছিল। ওনারা চ্যালেঞ্জটা নিয়েছেন এই জন্য অভিনন্দন। তবে, যেহেতু মার্কেট বন্ধ ছিল এবং সময়টাও প্রতিকূল, সেহেতু আর একটু সময় নিয়ে পরিকল্পনা করে কিছু মেজারস্ নিয়ে চালুর সিদ্ধান্ত নিলে ভাল হতো।যাই হোক, এখন এক্সচেঞ্জ ও কমিশনের বর্তমান ম্যানেজমেন্টের সামনে সবচেয়ে বড় চ্যালেঞ্জ হল বিনিয়োগকারীদের আস্থা ফিরিয়ে আনা, যদিও এটি খুব কঠিন হবে। এক্ষেত্রে এক্সচেঞ্জ ও কমিশন উভয়কে সুশাসন প্রতিষ্ঠার ক্ষেত্রে জোর দিতে হবে। বিশেষ করে স্বচ্ছতা, জবাবদিহিতা ও সততা- এই তিন বিষয়ে বেশি গুরুত্ব দিতে হবে। মার্কেটকে ম্যানিপুলেট করে কোনো নির্দিষ্ট ব্যক্তি বা গোষ্ঠী যেন তাদের স্বার্থ হাসিল করতে না পারে সে বিষয়েও বিশেষ গুরুত্ব দিতে হবে।এক্সচেঞ্জ ও কমিশনের কাছে আমার কিছু সুনির্দিষ্ট প্রস্তাব আছে যা মার্কেট চালুর আগে ওনারা ভেবে দেখতে পারেন।১) পরীক্ষামূলকভাবে প্রথমে শুধু ভালো মৌলভিত্তিক শেয়ারের (এ ও বি ক্যাটাগরির) ট্রেডিং চালু করা যেতে পারে। এটা সফল হলে আস্তে আস্তে অন্য ক্যাটাগরির শেয়ারের ট্রেডিংয়ের অনুমতি দেওয়া যেতে পারে।২) মার্কেট বন্ধ হয়ে যাওয়ার আগে স্টক এক্সচেঞ্জ নতুন সার্কিট ব্রেকার (সর্বনিম্ন মূল্য) বেঁধে দিয়েছিল যাতে শেয়ারের মূল্য যেন পড়ে না যায়। এটা আপাতত বাতিল করার দরকার নেই। তবে সর্বনিম্ন মূল্য যেন এনএভি বা অভিহিত মূল্যের ভিত্তিতে নির্ধারিত হয়। আমার মনে হয় এটা করাই বেশি যুক্তিযুক্ত হবে।৩) বিভিন্ন গবেষণায় দেখা গেছে যে, মানি মার্কেট ও ক্যাপিটাল মার্কেট পরস্পর সম্পর্কিত। বিশেষকরে ক্যাপিটাল মার্কেট মানি মার্কেটের দ্বারা বেশি প্রভাবিত হয়ে থাকে। উদাহরণস্বরূপ, ২০১১ সালের আমাদের স্টক মার্কেটের ধ্বসের জন্য মানি মার্কেটের সমন্বয়হীন বিভিন্ন সিদ্ধান্তকে অনেকাংশে দায়ী করা হয়ে থাকে। কমিশনের নতুন ম্যানেজমেন্টকে অবশ্য এই বিষয়টিকে বিশেষ গুরুত্ব দিতে হবে এবং কিভাবে মানি মার্কেট ও ক্যাপিটাল মার্কেট এর নীতিমালার মধ্যে সুষ্ঠু সমন্বয় ঘটানো যায় সে বিষয়ে কাজ করতে হবে।৪) সার্ভিল্যান্স ব্যবস্থাকে আরও জোরদার করতে হবে। কোনো ধরনের অনিয়ম ধরা পড়ার সঙ্গে সঙ্গে ব্যবস্থা নিতে হবে। পুঁজিবাজারে বিচারহীনতার সংস্কৃতি খুব বেশি, এটা ভাঙ্গতে হবে।৫) আইপিও অনুমোদনের ক্ষেত্রে ভালো কোম্পানিকে অগ্রাধিকার দিতে হবে। কোনোভাবেই যেন খারাপ কোম্পানি অনুমোদন না পায় সে বিষয়ে খেয়াল রাখতে হবে। বিগত কয়েক বছর আইপিও নিয়ে যেসব অনিয়ম হয়েছে তার যেন পুনুরাবিত্তি না হয়। এসব অনিয়ম বিনিয়োগকারীর আস্থা নষ্ট করে। এখনও দেশি-বিদেশি অনেক ভালো কোম্পানি আছে, তাদেরকে মার্কেটে নিয়ে আসার ব্যবস্থা করতে হবে। মার্কেটে ভালো কোম্পানির সংখ্যা বেশি না হলে মার্কেটকে স্থিতিশীল করা কখনই সম্ভব হবে না।৬) ইনসাইডার ট্রেডিং এবং নিউজ বা রিউমারভিত্তিক ট্রেডিং থামাতে হবে। যদিও এটা কঠিন হবে, কিন্তু আইন করে হোক বা অন্য কোনোভাবে হোক এটাকে থামাতে হবে। এটার জন্যই আমাদের মার্কেট বেশি অস্থিতিশীল হয়।৭) বাংলাদেশ থেকে প্রতি বছর অনেক টাকা বিদেশে পাচার হয়ে যাচ্ছে যা বাংলাদেশের কোনো কাজে লাগছে না। কাজেই পুঁজিবাজারে বিনিয়োগের মাধ্যমে কালো টাকা সাদা করার সুযোগ এ বছরও রাখা যেতে পারে। এতে পুঁজিবাজার কিছুটা হলেও লাভবান হবে।সর্বোপরি, মার্কেট স্থিতিশীল করতে কমিশনের দক্ষ ও সৎ লোকবল দরকার যা এই বর্তমান কমিশনের আছে বলে আমি মনে করতে চাই। মার্কেট ও নতুন কমিশনের জন্য শুভ কামনা করে আজকের লেখা শেষ করতে চাই।ড. মো. বখতিয়ার হাসান
সহযোগী অধ্যাপক, ফিন্যান্স অ্যান্ড ব্যাংকিং বিভাগ
ইসলামী বিশ্ববিদ্যালয়, কুষ্টিয়া
",22/9/2020,economics
শেয়ার মার্কেট খুলছে রোববার,"দেশের শেয়ার মার্কেটের লেনদেন রোববার থেকে চালু হচ্ছে। করোনার কারণে দুই মাসেরও অধিক সময় ধরে বন্ধ থাকা দেশের পুঁজিবাজার খোলার অনুমতি দিয়েছে নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশন (বিএসইসি)।



বৃহস্পতিবার বিএসইসির নতুন চেয়ারম্যান অধ্যাপক শিবলী রুবাইয়াত-উল-ইসলামের সভাপতিত্বে অনুষ্ঠিত ৭২৬তম কমিশন সভায় এই অনুমতি দেয়া হয়।বিএসইসির কমিশনের নির্বাহী পরিচালক মো. আনোয়ারুল ইসলাম স্বাক্ষরিত এক সংবাদ বিজ্ঞপ্তিতে এ তথ্য জানানো হয়।বিজ্ঞপ্তিতে বলা হয়েছে, কোভিড-১৯ এর বিস্তাররোধে স্বাস্থ্য ও পরিবার পরিকল্পনা মন্ত্রণালয় প্রণীত সামাজিক দূরত্ব ও স্বাস্থ্যবিধি সংক্রান্ত অফিস আদেশ পরিপালন সাপেক্ষে উভয় স্টক এক্সচেঞ্জে (ঢাকা ও চট্টগ্রাম স্টক এক্সচেঞ্জ) লেনদেন ও সেটেলমেন্টসহ এ সংক্রান্ত সব কর্মকাণ্ড পুনরায় শুরু করার জন্য বাংলাদেশ সিকিউরিটিজ অ্যান্ড এক্সচেঞ্জ কমিশনের পক্ষ থেকে অনাপত্তি প্রদানের সিদ্ধান্ত নেয়া হয়েছে।এর আগে সরকার ‘লকডাউন’ পরিস্থিতি কিছুটা শিথিল করলে ঢাকা ও চট্টগ্রাম স্টক এক্সচেঞ্জ কর্তৃপক্ষ গত ১০ মে থেকে লেনদেন চালু করার অনুমতি চায় দেশের শেয়ারবাজার নিয়ন্ত্রণ সংস্থা বিএসইসির কাছে। কিন্তু বিএসইসি অনুমতি দেয়নি। ফলে সিদ্ধান্ত থেকে পিছু হটতে হয় এই দুই শেয়ারবাজার কর্তৃপক্ষকে।",22/9/2020,economics
বৈশ্বিক আর্থিক কেলেঙ্কারিতে বাংলাদেশি ৩ ব্যাংক,"বিশ্বে ব্যাংকিং কেলেঙ্কারিতে এবার বাংলাদেশি তিনটি ব্যাংকের সম্পৃক্ততা পাওয়া গেছে। এর মধ্যে একটি সরকারি এবং দুইটি বেসরকারি ব্যাংক।



২০১৪ থেকে ২০১৬ সালের মধ্যে কেলেঙ্কারির মাধ্যমে তিন ব্যাংকের মোট লেনদেনের পরিমাণ ৮ লাখ ৩৩ হাজার ডলার, যা স্থানীয় মুদ্রায় ৭ কোটি ৮ লাখ টাকা (প্রতি ডলার ৮৫ টাকা হিসাবে)।মার্কিন যুক্তরাষ্ট্রের ট্রেজারি বিভাগের গোয়েন্দা সংস্থা ফিন্যান্সিয়াল ক্রাইম এনফোর্সমেন্ট নেটওয়ার্কের (ফিনসেন) রিপোর্টে এ তথ্য উঠে এসেছে।এই রিপোর্টে সারা বিশ্বে ২ ট্রিলিয়ন ডলার লেনদেনের কথা বলা হয়েছে। এর মধ্যে সবচেয়ে বেশি লেনদেন করেছে জার্মানির ডয়চে ব্যাংক।গত ১৮ বছরের তথ্য পর্যালোচনা করা হয়েছে রিপোর্টে। রিপোর্টটি সোমবার গণমাধ্যমে প্রকাশ করেছে মার্কিন যুক্তরাষ্ট্রভিত্তিক অনুসন্ধানী সাংবাদিকদের সংগঠন ইন্টারন্যাশনাল কনসোর্টিয়াম ফর ইনভেস্টিগেটিভ জার্নালিস্টস (আইসিআইজে)।রিপোর্টের নাম দেয়া হয়েছে ফিনসেন ফাইল। এর আগে পানামা ও প্যারাডাইস পেপার্স নামে দুটি রিপোর্ট প্রকাশ করেছিল সংস্থাটি। সেখানে অর্থ পাচারের তালিকায় বাংলাদেশের ৮৪ ব্যক্তির নাম উঠে এসেছিল। বাংলাদেশ থেকে এই সময়ে সন্দেহজনক ৮টি লেনদেনের তথ্য পাওয়া গেছে। মোট অর্থের পরিমাণ ৮ লাখ ৩২ হাজার ৯৩৭ ডলার। স্থানীয় মুদ্রায় যা ৭ কোটি ৮ লাখ টাকা।এর মধ্যে দুটি বেসরকারি ব্যাংকের মাধ্যমে ৩ লেনদেনে বাংলাদেশে এসেছে ৩ লাখ ৩৭ হাজার ৭৩৩ ডলার। আর একটি সরকারি ব্যাংকের মাধ্যমে ৫টি লেনদেনে বাংলাদেশ থেকে বিদেশে গেছে ৪ লাখ ৯৫ হাজার ২০৪ ডলার।এই লেনদেনগুলো ফিনসেনের সন্দেহজনক লেনদেনের তালিকাভুক্ত মার্কিন যুক্তরাষ্ট্রের নিউইয়র্ক মেলকন কর্পোরেশন ও স্ট্যান্ডার্ড চাটার্ড পিএলসির মাধ্যমে হয়েছে।এই অর্থ বাংলাদেশ, যুক্তরাষ্ট্র এবং আরও তিনটি দেশের আর্থিক প্রতিষ্ঠানের মাধ্যমে লেনদেন হয়েছে। অর্থের উৎস জালিয়াতিপূর্ণ জেনেও লেনদেনে অনুমতি দিয়েছে ব্যাংকগুলো।অসাধু ব্যবসায়ী ও রাজনীতিবিদরা কীভাবে অবৈধ অর্থ পাচার করে, তা এই ফাইলে উঠে এসেছে।তবে সন্দেহজনক লেনদেনের নথিগুলোকে সম্পূর্ণভাবে বেআইনি আখ্যা না দিয়ে সাসপিসিয়াস অ্যাকটিভিটি রিপোর্টস বা এসএআর বলে উল্লেখ করা হয়েছে।ফিনসেন ফাইলসে ১৯৯৯ থেকে ২০১৭ সাল পর্যন্ত বিশ্বের বিভিন্ন দেশের ব্যাংকের সন্দেহজনক লেনদেনের ১৮ হাজার ১৫৩টি নথি বিশ্লেষণ করা হয়েছে।এতে স্থানীয় এবং আন্তর্জাতিক ব্যাংকগুলোয় সন্দেহজনক নেটওয়ার্কের মাধ্যমে কীভাবে অর্থ লেনদেন করে, তা তুলে ধরা হয়েছে।রিপোর্টে বলা হয়েছে, আলোচ্য সময়ে বিশ্বের বিভিন্ন দেশের ব্যাংক ২ ট্রিলিয়ন ডলারেরও বেশি সন্দেহজনক অর্থ লেনদেন করেছে।আলোচ্য সময়ে সবচেয়ে বেশি সন্দেহজনক লেনদেন করেছে জার্মানির ডয়চে ব্যাংক। এ সময়ে ব্যাংকটি ৯৮২টি লেনদেনে মোট ১ দশমিক ৩ ট্রিলিয়ন ডলার।দ্বিতীয় অবস্থানে থাকা জিপি মর্গানের ৫১৪ বিলিয়ন ডলার, তৃতীয় অবস্থানে স্ট্যান্ডার্ড চাটার্ড ব্যাংকের ১৬৬ বিলিয়ন, ব্যাংক অব নিউইয়র্কের লেনদেন ৬৪ বিলিয়ন ডলার, যুক্তরাজ্যের আর্থিক প্রতিষ্ঠান বারক্লেইস ২১ বিলিয়ন, এইচএসবিসি ৪ দশমিক ৪ বিলিয়ন, ব্যাংক অব চায়না ১ দশমিক ৩ বিলিয়ন, ব্যাংক অব আমেরিকা ৩৮৪ মিলিয়ন, সিটি ব্যাংক ২৫১ মিলিয়ন এবং ওয়েলস ফারগোর মাধ্যমে ৫৭ মিলিয়ন ডলারের সন্দেহজনক লেনদেন হয়েছে।৮৮টি দেশের ১০৮টি সংবাদমাধ্যমের সঙ্গে বাজফিড নিউজ এই ফিনসেন ফাইলটি শেয়ার করে আইসিআইজে।
",22/9/2020,economics
বন্ড নিয়ে দুশ্চিন্তায় কেন্দ্রীয় ব্যাংক,"সরকারি বন্ডের ‘সুদ আয়ের’ ওপর উৎসে কর আরোপের কারণে নেতিবাচক প্রভাব পড়বে বেসরকারি বিনিয়োগে। এতে আবারও বাড়বে ব্যাংক ঋণের সুদের হার। পাশাপাশি ঋণ গ্রহণের ক্ষেত্রে সরকারের ব্যাংকনির্ভরতা বেশি হবে। সার্বিকভাবে বেড়ে যাবে সরকারের ব্যয়ও। এছাড়া উৎসে কর কর্তনে দেশে বন্ড মার্কেট উন্নয়নে বড় অন্তরায় হিসেবে কাজ করবে। অনেক বিনিয়োগকারী বন্ড কিনতে নিরুৎসাহিত হবেন। এমন আশঙ্কার কথা তুলে ধরে অর্থ মন্ত্রণালয়কে চিঠি দিয়েছে বাংলাদেশ ব্যাংক। ওই চিঠিতে সরকারি সিকিউরিটিজে (বন্ড) সুদ আয়ের ওপর উৎসে কর কর্তন প্রত্যাহারের অনুরোধ জানানো হয়েছে। সংশ্লিষ্ট সূত্রে পাওয়া গেছে এসব তথ্য।



এ বিষয়ে জানতে চাইলে অর্থ মন্ত্রণালয়ের অতিরিক্ত সচিব (ট্রেজারি ও ঋণ ব্যবস্থাপনা) শেখ মোহাম্মদ সলীম উল্লাহ যুগান্তরকে বলেন, কেন্দ্রীয় ব্যাংক থেকে বন্ড সুদ আয়ের ওপর উৎসে কর প্রত্যাহার চেয়ে চিঠি দেয়া হয়েছে। তবে এটি চূড়ান্ত কিছু না হওয়া পর্যন্ত কোনো মন্তব্য করা যাবে না, এটি প্রক্রিয়াধীন। চূড়ান্ত কোনো সিদ্ধান্ত হলেও কেবল জানা যাবে বা বলা যাবে। সূত্রমতে, ২০২০-২১ অর্থবছরের জন্য প্রস্তাবিত অর্থ আইন, ২০২০ এর আওতায় সরকারি বন্ড থেকে যে আয় হবে তার ওপর ৫ শতাংশ উৎসে কর আরোপের প্রস্তাব করা হয়েছে। ফলে কেন্দ্রীয় ব্যাংক বন্ড বাজার নিয়ে বড় ধরনের দুশ্চিন্তায় পড়েছে। প্রথমে এর নেতিবাচক দিক তুলে ধরে এই কর প্রত্যাহারের অনুরোধ জানানোর পর অর্থ মন্ত্রণালয় থেকে কোনো কিছু অবহিত করেনি। ১৩ সেপ্টেম্বর দ্বিতীয় দফা চিঠি দিয়ে কেন্দ্রীয় ব্যাংক এ বিষয়ে একই অনুরোধ জানায়। কেন্দ্রীয় ব্যাংকের চিঠিতে বলা হয়, শঙ্কার বিষয় হচ্ছে- বন্ড সুদ আয়ের ওপর উৎসে কর কাটার প্রস্তাব বাস্তবায়ন করা হলে এ খাতে ব্যক্তি ও প্রাতিষ্ঠানিক বিনিয়োগে আগ্রহ কমে যেতে পারে। এতে বন্ড মার্কেট উন্নয়নে চরমভাবে বাধাগ্রস্ত হবে। এমন পরিস্থিতিতে আরও কয়েকটি আশঙ্কা দেখা দিয়েছে। বিশেষ করে বন্ড কেনায় বিনিয়োগকারীদের আগ্রহ কমে গেলে এর নেতিবাচক প্রভাব পড়বে ব্যাংক ও আর্থিক প্রতিষ্ঠানের ওপর। কারণ সরকার বন্ড খাত থেকে প্রয়োজনীয় ব্যয় মেটানোর অর্থ না পেলে তখন ব্যাংক থেকে বেশি ঋণ গ্রহণ করবে। এতে ব্যাংকিং খাতে সরকারের ঋণ নির্ভরশীলতা পুনরায় বৃদ্ধি পেতে পারে। আর ব্যাংক থেকে বেশি ঋণ নিলে নেতিবাচক প্রভাব পড়বে বেসরকারি ঋণের ওপর। তখন ব্যাংক ও আর্থিক প্রতিষ্ঠান থেকে বেসরকারি খাতে ঋণ দেয়ার ফান্ডও কমে যাবে। আর বেসরকারি খাতে পর্যাপ্ত ঋণ না গেলে বিনিয়োগও হবে না।চিঠিতে আরও বলা হয়, এসব উদ্যোগের ফলে বাজারে বিনিয়োগকারী কমে গেলে সরকারি বন্ডের চাহিদাও উল্লেখ্যযোগ্যভাবে হ্রাস পেতে পারে। আর বন্ডের চাহিদা কমে গেলে সরকারের কাছে ব্যাংক ঋণের চাহিদা বাড়বে। এতে ঋণের সুদের হারও ফের উল্লেখ্যযোগ্য হারে বাড়তে পারে মর্মে প্রতীয়মান হয়। এতে সরকারের কস্ট অব ফান্ড ব্যাপক হারে বৃদ্ধি পাওয়ার আশঙ্কা রয়েছে।অর্থ মন্ত্রণালয় সূত্র জানায়, একসময় শুধু ব্যাংক ও আর্থিক প্রতিষ্ঠান সরকারি বন্ড ক্রয় করত। এজন্য ব্যাংক ঋণ দেয়ার ক্ষেত্রে বেসরকারি খাতের চেয়ে অগ্রাধিকার দেয়া হতো সরকারকে। এটি বিবেচনায় নিয়ে বন্ডের বাজার সম্প্রসারণের উদ্যোগ নেয় অর্থ মন্ত্রণালয় এবং বাংলাদেশ ব্যাংক। পরবর্তী সময়ে বীমা প্রতিষ্ঠান, ভবিষ্যতহবিল, মিউচ্যুয়াল ফান্ড, নন-ব্যাংক আর্থিক প্রতিষ্ঠান, কর্পোরেট প্রতিষ্ঠান, পেনশন তহবিলসহ নানা ব্যক্তি ও প্রাতিষ্ঠানিকে বন্ড কেনার জন্য অর্ন্তভুক্ত করা হয়। এছাড়া অনিবাসী বা বিদেশি ব্যক্তি বা প্রতিষ্ঠান শুধু ট্রেজারি বন্ড কিনতে পারেন। ফলে বাজারে বিনিয়োগকারী বৃদ্ধির কারণে এর চাহিদাও বেড়ে যায়। চাহিদার কারণে সরকারের কস্ট অব ফান্ড উল্লেখযোগ্য হারে কমেছে। যেমন ৬ বছর আগে ২০ বছর মেয়াদি ট্রেজারি বন্ডের সুদ হার ছিল ১৫ দশমিক ৫০ শতাংশ। এখন সেটি ৯ শতাংশ। প্রসঙ্গত, বন্ড ইস্যু করে ঋণ নেয়া হয়। বন্ডের ক্রেতা হচ্ছেন ঋণদাতা। আর বন্ড ইস্যুকারী ঋণগ্রহীতা। শেয়ারের মতো বন্ডেরও প্রাইমারি ও সেকেন্ডারি মার্কেট আছে। সরকার যে বন্ড বাজারে ছাড়ে তাকে ট্রেজারি বন্ড বলে।বিভিন্ন প্রকল্প, বিশেষ করে বৃহৎ অবকাঠামো প্রকল্প অর্থায়নের জন্য সরকারের দীর্ঘমেয়াদি ফান্ডের দরকার হয়। ট্রেজারি বিল স্বল্পমেয়াদি হয়। মেয়াদ এক বছরের কম। বর্তমানে ১৪, ৯১, ১৮২ ও ৩৬৪ দিন মেয়াদি ট্রেজারি বিল বাজারে চালু আছে। পক্ষান্তরে ট্রেজারি বন্ড দীর্ঘমেয়াদি। বর্তমানে ২, ৫, ১০, ১৫ ও ২০ বছর মেয়াদি ট্রেজারি বন্ড বাজারে প্রচলিত আছে। এই বন্ডে ১ লাখ টাকা বা এর গুণিতক যে কোনো অঙ্ক মূল্যের সমপরিমাণ সরকারি ট্রেজারি বন্ড কেনা যায়। ট্রেজারি বন্ডের সুদের হার বা ‘কুপন রেট’ বাংলাদেশ ব্যাংকে অনুষ্ঠিত নিলামে ইলেকট্রনিক বিডিং সিস্টেমের মাধ্যমে নির্ধারিত হয়। সুদের হার বাংলাদেশ ব্যাংকের ওয়েবসাইটে ‘মনিটরি পলিসি অ্যান্ড অপারেশন্স’ লিঙ্কে দেখানো আছে। ট্রেজারি বন্ডের সুদ প্রতি ছয় মাস অন্তর পরিশোধ করা হয়।",22/9/2020,economics
পেশাদার পর্ষদ ছাড়া ব্যাংক ভালো চলতে পারে না,"যোগ্য, অভিজ্ঞ এবং পেশাদার পরিচালনা পর্ষদ ছাড়া ব্যাংক ভালো চলতে পারে না। একইসঙ্গে ব্যবস্থাপনা কর্তৃপক্ষের ভূমিকাও কম নয়; বরং ব্যবস্থাপনার ওপর নির্ভর করে ব্যাংকের অগ্রগতি ও অবনতি। তবে উভয়ের মধ্যে বোঝাপড়া সবচেয়ে গুরুত্বপূর্ণ। এ সবই বর্তমানে রাষ্ট্রায়ত্ত অগ্রণী ব্যাংকের রয়েছে। সম্প্রতি যুগান্তরের সঙ্গে একান্ত সাক্ষাৎকারে এসব কথা বলেন অগ্রণী ব্যাংকের চেয়ারম্যান ড. জায়েদ বখত। এ সময় ব্যাংক ও নন-ব্যাংক আর্থিক প্রতিষ্ঠানের নানা দুর্বলতা নিয়েও খোলামেলা কথা বলেন তিনি।



অগ্রণী ব্যাংকের নানা অগ্রগতির বিষয়ে ড. জায়েদ বখত বলেন, প্রবাসী আয়ের টাকা ব্যাংকিং কার্যক্রমের জন্য খুবই গুরুত্বপূর্ণ। হাতে পর্যাপ্ত বৈদেশিক মুদ্রা না থাকলে আমদানি-রফতানি খাতের ভালো গ্রাহক পাওয়া যায় না। ফলে বিনিয়োগও বাধাগ্রস্ত হয়। এগুলো বিবেচনা করে অনেক কার্যকর উদ্যোগ গ্রহণ করা হয়েছে। বিশেষ করে রেমিটেন্স আসা থেকে বিতরণ পর্যন্ত যত বাধা ছিল সব দূর করা হয়েছে। সে কারণে রাষ্ট্রায়ত্ত চার ব্যাংকের মধ্যে রেমিটেন্সের শীর্ষে অগ্রণী ব্যাংক। বিদায়ী বছরে ব্যাংকটির মাধ্যমে ১৪ হাজার ৮৬৩ কোটি টাকার রেমিটেন্স এসেছে। বর্তমানে প্রবাসী আয়ের গতি আরও কয়েকগুণ বেড়েছে। শুধু রেমিটেন্স নয়, আমদানি-রফতানিতেও শীর্ষে অগ্রণী ব্যাংক। কয়েকটি সূচকে রাষ্ট্রায়ত্ত চার ব্যাংকের তুলনামূলক চিত্র তুলে ধরে জায়েদ বখত বলেন, ২০১৯ সালে ৩৮ হাজার ৮৪১ কোটি টাকার আমদানি করে রাষ্ট্রায়ত্ত চার ব্যাংকের সেরা হয়েছে অগ্রণী ব্যাংক।ব্যাংকটির আমদানি প্রবৃদ্ধি ৬৪ দশমিক ৯০ শতাংশ। এ সময় রূপালী ব্যাংকের আমদানি প্রবৃদ্ধি ৩৫ দশমিক ১০ শতাংশ, সোনালী ব্যাংকের শূন্য দশমিক ৪০ শতাংশ এবং জনতা ব্যাংকের মাইনাস ৪ দশমিক ৩০ শতাংশ। একইভাবে ২০১৯ সালে ১০ হাজার ৮৭৩ কোটি টাকার রফতানি করেছে অগ্রণী ব্যাংক। ব্যাংকটির রফতানি প্রবৃদ্ধি ৩১ দশমিক ৩০ শতাংশ। এ সময় রূপালী ব্যাংকের রফতানি প্রবৃদ্ধি ৩ দশমিক ৪০ শতাংশ, জনতা ব্যাংকের মাইনাস ১৮ দশমিক শূন্য শতাংশ এবং সোনালী ব্যাংকের মাইনাস ২১ দশমিক শূন্য শতাংশ। তিনি বলেন, আমানত প্রবৃদ্ধি, নিট সুদ আয়, পরিচালন মুনাফাসহ আরও অনেক সূচক বিবেচনায় প্রথম সারিতে অবস্থান করছে অগ্রণী ব্যাংক।ঋণ-আমানত রেশিও (এডিআর) প্রসঙ্গে জায়েদ বখত বলেন, এডিআরের দিক থেকে রাষ্ট্রায়ত্ত ব্যাংকগুলোর মধ্যে তৃতীয় স্থানে রয়েছে অগ্রণী ব্যাংক। ২০১৯ সাল শেষে ব্যাংকটির এডিআর ৬৭ দশমিক ৩০ শতাংশ। এ ছাড়া জনতা ব্যাংকের ৭৯ দশমিক ৩০ শতাংশ, রূপালী ব্যাংকের ৭৪ শতাংশ এবং সোনালী ব্যাংকের ৪৭ দশমিক ৬০ শতাংশ। ছয় বছর আগে যখন আমি চেয়ারম্যান হিসেবে যোগদান করি তখন অগ্রণীর এডিআর ছিল ৫৪ শতাংশ। সেখান থেকে ধীরে ধীরে ৬৭ শতাংশে উন্নীত করা হয়। সর্বশেষ চলতি বছরের জুনে তা ৬৩ শতাংশে অবস্থান করে। আমানত, রেমিটেন্স ও রফতানিতে শক্তিশালী অবস্থান থাকায় অগ্রণী ব্যাংকের নতুন ঋণ দেয়ার সক্ষমতা অনেকগুণ বেড়েছে। তবে নতুন ঋণ বিতরণে যাচাই-বাছাইকে খুবই গুরুত্ব দিচ্ছি। তিনি বলেন, ২০১৫ সালের পর যেসব ঋণ বিতরণ করা হয়েছে সেগুলোর খেলাপি ঋণের হার ৯ শতাংশের নিচে।সতর্কতার সঙ্গে ঋণ দেয়ার ফলে এটা সম্ভব হয়েছে। বর্তমানে খেলাপি ঋণ আদায়ে জোর দিচ্ছি। একইসঙ্গে নতুন করে কেউ যেন খেলাপি না হয় সেদিকে নজরদারি বাড়ানো হচ্ছে। নতুন ঋণ দেয়ার ক্ষেত্রে সঠিক কাজে ব্যবহার হচ্ছে কি না, সঠিক ব্যক্তি ঋণ পেয়েছে কি না এবং অর্থ পাচারের সুযোগ থাকছে কি না, টাকাটা ফেরত পাওয়া যাবে কি না এবং জামানত পর্যাপ্ত রয়েছে কি না-এসব বিষয় বিবেচনায় নেয়া হচ্ছে। বর্তমানে অগ্রণী ব্যাংকের সার্বিক খেলাপি ঋণের হার ১৩ শতাংশে নেমে এসেছে। ২০১৪ সালে যখন আমি চেয়ারম্যান হয়ে আসি তখন খেলাপির এই হার ছিল ২৯ শতাংশ। ধারাবাহিকভাবে কমাতে কমাতে এখন ১৩ শতাংশে নেমে এসেছে। রাষ্ট্রায়ত্ত ব্যাংকগুলোর মধ্যে এটাই সর্বনিম্ন।পুরো ব্যাংকিং খাতে বিপুল অঙ্কের খেলাপি ঋণ প্রসঙ্গে জায়েদ বখত বলেন, ৯৬ হাজার কোটি টাকার খেলাপি, এটা পুঞ্জীভূত। একদিনে তৈরি হয়নি। কিছু ব্যাংক দু-একজন গ্রাহকের কারণে ডুবে গেছে। বিশেষ করে জনতা ব্যাংকের বিসমিল্লাহ গ্রুপ, এনন টেক্স, ক্রিসেন্ট লেদারের নানা অনিয়মের জন্য তাদের অবস্থা এখন খুবই খারাপ। কিন্তু একটা সময় ভালো ছিল ব্যাংকটি। অগ্রণী ব্যাংকে এখন পর্যন্ত এ ধরনের বড় কোনো অনিয়ম হয়নি। এদিক থেকে আমরা নিরাপদ। তিনি বলেন, একটা সময় চট্টগ্রামের ব্যবসায়ীদের ঋণ দিয়ে ধরা খেয়েছে সব ব্যাংক। তত্ত্বাবধায়ক সরকারের আমলে রফতানিতে অবাধ সুযোগ দেয়া হয়। সে সময় বিপুল অঙ্কের অর্থায়নে অনেক টাকা নষ্ট হয়েছে। সরকারি সবুজ সংকেতের কারণে ব্যাংকগুলো ঋণ দেয়ার প্রতিযোগিতায় নেমে পড়েছিল।এই অর্থ দিয়ে অনেকে জমিজমা কিনেছে, শেয়ারমার্কেটে খাটিয়েছে। পরে জমি ও শেয়ারের দাম কমেছে, আন্তর্জাতিক বাজারে পণ্যের দামও কমেছে। যে পণ্য আমদানি করেছে সে পণ্যটাও বিক্রি করতে পারেনি। ফলে প্রতিষ্ঠিত ব্যবসায়ীদের সঙ্গে ব্যাংকগুলোও ডুবেছে। এ ছাড়া ব্যাংকিং খাতে হলমার্ক, বিসমিল্লাহসহ কয়েকটি বড় ঘটনা রয়েছে। কিন্তু রাষ্ট্রমালিকানাধীন ব্যাংকগুলোয় একটা অজানা সাইড স্টোরি রয়েছে। এই মুহূর্তে অগ্রণী ব্যাংক সরকারের বিভিন্ন প্রতিষ্ঠান থেকে ১ হাজার কোটি টাকার বেশি পাওনা রয়েছে। ড. জায়েদ বখত বলেন, বড় গ্রাহকদের ক্ষেত্রে দু’ধরনের অভিজ্ঞতা রয়েছে। কিছু গ্রাহক আছেন যাদেরকে প্রকল্প অনুমোদনের আগেই অর্থায়ন করতে পারি। তারা কখনও বিশ্বাসের অমর্যাদা করেন না। আর যারা উদ্যোগী এবং পরিশ্রমী তাদের ঋণ কখনও বিফল হয় না। বিপরীতে উচ্চাকাঙ্ক্ষী কিছু গ্রাহক আছেন যারা একের পর এক ব্যবসা সম্প্রসারণ করতে থাকেন। কিন্তু নির্দিষ্ট জায়গায় ফোকাস দিতে পারেন না। এই শ্রেণির ব্যবসায়ীরা নিজেরাও ডোবে ব্যাংককেও ডোবায়। তবে বিচক্ষণতার সঙ্গে বিনিয়োগ করলে বিপদের আশঙ্কা কম। তিনি বলেন, আমি আসার পর প্রায় ডজন খানেক বড় এবং ভালো শিল্পগ্রুপকে অগ্রণী ব্যাংকের সঙ্গে যুক্ত করতে পেরেছি। ব্যাংকিং খাতে অনিয়মের বিষয়ে তিনি বলেন, ব্যাংকের প্রতিটি পর্যায়েই অনিয়ম বন্ধের সংকেত বেজে ওঠা উচিত। প্রথমে শাখা পর্যায়ে পরে প্রধান কার্যালয়-কোথাও-না-কোথাও দুর্নীতিবিরোধী সংকেত বেজে ওঠা প্রয়োজন। হলমার্কের সময় সব সংকেত বন্ধ ছিল। সে কারণে ক্ষতিও হয়েছে অনেক। সেই দুর্ঘটনার পর সবাই অত্যন্ত সতর্ক হয়ে গেছে।তাই এ ধরনের দুর্নীতি এখন আর ঘটে না। নন-ব্যাংক আর্থিক প্রতিষ্ঠানে অনিয়মের বিষয়ে ড. জায়েদ বখত বলেন, ব্যাংকবহির্ভূত আর্থিক প্রতিষ্ঠানগুলোয় যে ঋণ অনিয়ম হয়েছে তার বিরুদ্ধে যথাসময়ে পদক্ষেপ নেয়া হয়নি। ব্যাংকিং খাতেও অনিয়মের সে খারাপ ঢেউ আছড়ে পড়েছে। মাত্র দু-একজন লোক কীভাবে এতগুলো টাকা আত্মসাৎ করতে পারে, বিষয়টা পুরো কল্পকাহিনীর মতোই। এটা অবশ্যই আর্থিক খাতের একটি বড় ক্ষত। এখান থেকে সহসা বেরিয়ে আসা দুরূহ। আশা করি, সরকার অপরাধীদের চিহ্নিত করে বের করবেন এবং টাকাগুলো আদায় করার চেষ্টা করবেন। দুর্বল আর্থিক প্রতিষ্ঠানগুলোর জন্য পুরো খাতেই আস্থার সংকট তৈরি হয়েছে। এ সমস্যা সমাধানে সরকারকে দৃঢ় পদক্ষেপ গ্রহণ করতে হবে। যাতে খাতটির প্রতি আস্থাটা ফিরে আসে। তিনি বলেন, খেলাপি ঋণ আদায়ে অভিনব প্রক্রিয়া আবিষ্কার করতে হবে।আইন-আদালত এবং ভয় দেখিয়ে যেমন টাকা আদায় করা যাবে না, তেমনি একের পর এক সুবিধা দিয়ে পিঠে হাত বুলালেও খেলাপি ঋণ আদায় হবে না। দুটির ‘কম্বিনেশন’ দরকার। ঋণখেলাপিদের একটি বড় অংশ টাকা ফেরত দিতে চায়। বিভিন্ন কারণে তারা এমন একটা পরিস্থিতিতে পড়েছেন যেখান থেকে আর বেরিয়ে আসতে পারছেন না। তবে অপর একটি অংশ আছে যারা আত্মসাতের জন্য ঋণ নিয়েছিল। এরা টাকা ফেরত দিতে চায় না। এ ধরনের ইচ্ছাকৃত ঋণখেলাপির বিরুদ্ধে কঠোর হতে হবে। আর্থিক খাতকে শক্তিশালী করতে বাংলাদেশ ব্যাংক এবং অর্থ মন্ত্রণালয়ের ফলোআপ এবং মনিটরিং আরও জোরদার করা উচিত। নিজের ব্যাংকের মূল্যায়ন করতে গিয়ে ড. জায়েদ বখত বলেন, অগ্রণী ব্যাংকের বর্তমান পরিচালনা পর্ষদ এবং ম্যানেজমেন্টের মধ্যে খুবই ভালো বোঝাপড়া রয়েছে। ব্যাংকের উন্নতির জন্য এ ধরনের পরিবেশ বজায় থাকা দরকার।",22/9/2020,economics
পেঁয়াজ আমদানিতে এলসি মার্জিনে বড় ছাড়,"পেঁয়াজ আমদানির এলসি মার্জিনের (ব্যাংক ও আমদানিকারকের অর্থায়নের অনুপাত) ক্ষেত্রে বড় ছাড় দিয়েছে কেন্দ্রীয় ব্যাংক।

এখন থেকে মার্জিন ন্যূনতম পর্যায়ে রাখার জন্য ব্যাংকগুলোকে পরামর্শ দেয়া হয়েছে। আগামী ৩১ ডিসেম্বর পর্যন্ত ন্যূনতম মার্জিন অব্যাহত রাখতে হবে।



এ বিষয়ে বৃহস্পতিবার বাংলাদেশ ব্যাংক থেকে একটি সার্কুলার জারি করে বাণিজ্যিক ব্যাংকগুলোর প্রধান নির্বাহীদের কাছে পাঠানো হয়েছে। ভারত পেঁয়াজ রফতানি বন্ধ করে দেয়ায় বাজারে এর দাম হু হু করে বেড়ে যাচ্ছে। পেঁয়াজের মূল্য বৃদ্ধি ঠেকাতে কেন্দ্রীয় ব্যাংক এলসি মার্জিন শিথিল করল।সূত্র জানায়, পেঁয়াজ আমদানিতে আগে এলসি মার্জিন ছিল ৭০:৩০ বা ৮০:২০ শতাংশ। অর্থাৎ আমদানি মূল্যের ৭০ থেকে ৮০ শতাংশ জোগান দিত ব্যাংক এবং গ্রাহককে দিতে হতো ২০ থেকে ৩০ শতাংশ। এই হার এখন ন্যূনতম পর্যায়ে রাখার নির্দেশনার ফলে ব্যাংকগুলো এখন ১ বা এরচেয়েও কম মার্জিন রাখতে পারবে। অর্থাৎ পেঁয়াজ আমদানির ক্ষেত্রে প্রায় শতভাগ অর্থের জোগান দিতে পারবে ব্যাংক। সামান্য অংশ নিতে হবে গ্রাহকের কাছ থেকে।এর ফলে পেঁয়াজ আমদানিতে খরচের পরিমাণ কমবে। ব্যবসায়ীরা আমদানিতে উৎসাহিত হবেন। এতে বাজারে পেঁয়াজের সরবরাহ বাড়বে। কমবে দাম।এর আগে গত ২ মার্চ কেন্দ্রীয় ব্যাংক পেঁয়াজসহ আরও কিছু নিত্য পণ্য আমদানিতে এলসি মার্জিন ন্যূনতম পর্যায়ে রাখার নির্দেশনা দিয়েছিল, যা গত ৩০ মে পর্যন্ত বহাল ছিল। এরপর থেকে আগের অবস্থায় ফিরে যায়। নতুন সার্কুলারের ফলে এখন আবার ন্যূনতম পর্যায়ে মার্জিন রাখা যাবে। এদিকে সুদের হার পেঁয়াজ আমদানিতে ৯ শতাংশ বহাল রাখা হয়েছে।বাণিজ্য মন্ত্রণালয় মার্জিন প্রত্যাহারের পাশাপাশি সুদের হার কমানোর সুপারিশ করেছিল। কিন্তু কেন্দ্রীয় ব্যাংক সুদের হার কমায়নি। বর্তমানে ক্রেডিট কার্ড ছাড়া সব খাতে ঋণের সুদের হার সর্বোচ্চ ৯ শতাংশ নির্ধারণ করে দেয়া হয়েছে। ",22/9/2020,economics
বেসিক ব্যাংকে ঋণ জালিয়াতি: হাজার কোটি টাকা ১৬ প্রতিষ্ঠানে,"দুর্নীতি ও জালিয়াতির মাধ্যমে অস্তিত্বহীনসহ ১৬টি প্রতিষ্ঠানকে ৯৯৫ কোটি টাকা ঋণ দিয়েছে বেসিক ব্যাংক। অনেকের ক্ষেত্রে ভুয়া জামানত অথবা জামানত ছাড়াই দেয়া হয়েছে ঋণ।



এমনকি কোনো কোনো ক্ষেত্রে ছিল না ক্রেডিট কমিটির অনুমোদন। শুধু তা-ই নয়, ঋণ দেয়া হয়েছে অন্য ব্যাংকের খেলাপিদেরও, যা বিদ্যমান আইনের সুস্পষ্ট লঙ্ঘন।এছাড়া অনিয়মিতভাবেও (অস্বাভাবিক প্রক্রিয়া) একাধিক প্রতিষ্ঠানকে দেয়া হয়েছে এসব ঋণ।বাংলাদেশ কম্পট্রোলার অ্যান্ড অডিটর জেনারেলের (সিএজি) প্রতিবেদনে উঠে এসেছে এসব অনিয়ম ও দুর্নীতির চাঞ্চল্যকর তথ্য।‘বেসিক ব্যাংকের অডিট (তৃতীয়)’ শিরোনামে প্রতিবেদনটি প্রধানমন্ত্রীর কার্যালয়ে পাঠানো হয়েছে। সেখান থেকে অর্থ মন্ত্রণালয় সম্পর্কিত সংসদীয় স্থায়ী কমিটির কাছে গেছে।খবর সংশ্লিষ্ট সূত্রের। জানা গেছে, এর আগে সিএজি অফিস বেসিক ব্যাংকের ওপর আরও দুটি অডিট সম্পন্ন করেছে।প্রথম অডিটে ১ হাজার ৯৬০ কোটি টাকা এবং দ্বিতীয় অডিটে ৯৩০ কোটি টাকার ঋণ জালিয়াতির সন্ধান পেয়েছে। তিনটি অডিট রিপোর্টে ৩ হাজার ৮৮৫ কোটি টাকার দুর্নীতি ও অনিয়ম উদ্ঘাটন করা হয়।এ প্রসঙ্গে জানতে চাইলে বেসিক ব্যাংকের সদ্য বিদায়ী চেয়ারম্যান এমএ মজিদ যুগান্তরকে বলেন, ব্যাংকের অভ্যন্তরীণ অডিট হয়েছে। এ অডিটের ভিত্তিতে ব্যবস্থা নেয়া হয়েছে।তবে সিএজি রিপোর্টের ভিত্তিতে অনেকের বিরুদ্ধে বিভাগীয় পদক্ষেপ নেয়া হয়েছে। অনেক গ্রাহকের কাছ থেকে টাকা আদায় করার প্রক্রিয়া শুরু করা হয়েছে।কিন্তু এরপরও এসব তোয়াক্কা না করে ব্যাংকের পরিচালনা বোর্ড ঋণ অনুমোদন দিয়েছিল। এখন এর জন্য দায়ী সংশ্লিষ্টরাই।ট্রান্সপারেন্সি ইন্টারন্যাশনাল বাংলাদেশের (টিআইবি) নির্বাহী পরিচালক ড. ইফতেখারুজ্জামান যুগান্তরকে বলেন, সিএজির অডিট রিপোর্ট দেয়ার পর আমার দুটি প্রশ্ন- প্রথমটি হচ্ছে, বেসিক ব্যাংকের পরিচালনা বোর্ডের শীর্ষ কর্মকর্তারা জড়িত না থাকলে এতবড় ঋণ জালিয়াতি ও দুর্নীতি কীভাবে হয়।দ্বিতীয় হচ্ছে, সিএজি সাহসের কাজ করেছে। দুদক তাদের তথ্য ব্যবহার করে পদক্ষেপ নিচ্ছে না। সিএজির প্রতিবেদনটি দুদক আমলে নিলে দেশবাসী উপকৃত হবে।সূত্রমতে, বেসিক ব্যাংকের ওপর পরিচালিত তৃতীয় অডিট রিপোর্টে বলা হয়, শান্তিনগর শাখার গ্রাহক মেসার্স টেলিউজ ইন্টারন্যাশনাল লিমিটেডকে মোবাইল টেলিকম ব্যবসা পরিচালনার জন্য সিসি হাইপো ঋণ ১০ কোটি টাকা দেয়া হয়।এ ঋণের বিপরীতে সম্পত্তির কোনো বৈধ মালিকানা না থাকার পরও আরও ৩০ কোটি টাকা ঋণসীমা বাড়ানো হয়। পরবর্তী সময়ে ব্যাংকের পরিদর্শন টিম এ নামের কোনো প্রতিষ্ঠানের অস্তিত্ব খুঁজে পায়নি।একই গ্রাহকের অপর প্রতিষ্ঠান মেসার্স প্রপেল ইন্টারন্যাশনাল লিমিটেডকে মোবাইল ব্যবসা পরিচালনার জন্য ১২ কোটি টাকা ঋণ দেয়।কিন্তু এ টাকা দিয়ে গ্রাহক ২৩৩ শতক জমি ক্রয় করে প্রথম প্রতিষ্ঠান টেলিউজ ইন্টারন্যাশনালের নামে।কিন্তু ঋণ নিয়ে কোনো টাকা ফেরত দেয়নি। এ গ্রাহকের কাছে ঋণের সুদ-আসলে আর্থিক দায় সৃষ্টি হয়েছে ৬৩ কোটি টাকা।অডিট রিপোর্টে এ অনিয়ম প্রসঙ্গে বলা হয়, এ দুটি প্রতিষ্ঠানকে ঋণ দেয়া এবং ঋণের সীমা বাড়ানোর ব্যাপারে কোনো যৌক্তিকতা নেই- এমন মন্তব্য করেছিল ব্যাংকের প্রধান কার্যালয়ের ঋণ কমিটি।কিন্তু ব্যাংকের পরিচালনা পর্ষদ ক্রেডিট কমিটির আপত্তি আমলে না নিয়ে ঋণ দিয়েছে। এ ক্ষতির জন্য পরিচালনা পর্ষদের চেয়ারম্যান ও সদস্যরা দায়ী।অডিট প্রতিবেদনে উল্লেখ করা হয়, মেসার্স ইমারোল্ড অটো ব্রিকসের মালিক সৈয়দ মাহবুল গনিকে জামালপুর সদরে অটো ব্রিকস নির্মাণের জন্য ৪২ কোটি টাকার ঋণ দেয়া হয়।কিন্তু সংশ্লিষ্ট শাখা এ প্রকল্পের সম্ভাব্যতা যাচাই করেনি। এছাড়া প্রকল্পের যথাযথ মূল্যায়ন করেনি। আর প্রতিষ্ঠানটির কোনো লাইসেন্স ছিল না। ঋণ নেয়ার পর কোনো টাকা পরিশোধ করেনি।ফলে হিসাবটি সুদে-আসলে প্রায় ৫৯ কোটি টাকায় উঠে কুঋণে পরিণত হয়। পাশাপাশি একই গ্রাহকের সহযোগী প্রতিষ্ঠান মেসার্স ইমারোল্ড স্পেশালাইজড কোল্ডস্টোরেজ (লাইসেন্স নং-০১১৮৯৬৫) নির্মাণের জন্য ২৮ কোটি টাকা ঋণ দিয়েছে।একই গ্রাহকের আরও একটি সহযোগী প্রতিষ্ঠান মেসার্স সৈয়দ ট্রেডার্সকে ৪০ কোটি টাকা ঋণ দেয়া হয়। সহায়ক জামানত ঘাটতি রেখে এসব ঋণ দেয়া হয়। কিন্তু শেষ পর্যন্ত তিনটি প্রতিষ্ঠানের কাছ থেকে কোনো ঋণের অর্থ আদায় করা সম্ভব হয়নি।অডিট রিপোর্টে আরও বলা হয়, মেসার্স অ্যাগ্রোব্যালেন্স ফার্টিলাইজার ইন্ডাস্ট্রিজ লিমিটেডকে ঋণ দেয়া হয়েছে ৩৩ কোটি টাকা। বাংলাদেশ ব্যাংকের সিআইবি রিপোর্ট অনুযায়ী, এ প্রতিষ্ঠানের মালিক একজন ঋণখেলাপি।কিন্তু দেখা গেছে, ঋণের জন্য আবেদনের পরের দিন ব্যাংকের বোর্ড সভায় ঋণ অনুমোদন দেয়া হয়। ঋণের জন্য কোনো জামানতও নেয়া হয়নি। পরবর্তী সময়ে ব্যাংকের পক্ষ থেকে খোঁজ নিয়ে জানা গেছে গ্রাহকের কোনো ব্যবসা প্রতিষ্ঠানও নেই।দিলকুশা শাখার গ্রাহক মেসার্স এটলাস ফুড অ্যান্ড বেভারেজকে খাদ্য ও পানীয়-জাতীয় পণ্য উৎপাদনের জন্য প্রায় ৪৩ কোটি টাকা ঋণ দেয়া হয়।কিন্তু যে জামানত দেয়া হয়েছে, তা মূল্যায়ন করে দেখা গেছে, জামানতের পরিমাণ ২৪ কোটি টাকা। গ্রাহকের পণ্য উৎপাদনের আগেই পুরো অর্থ দেয়া হয়, যা পরবর্তী সময়ে ঋণটি আদায় হয়নি।ঋণ জালিয়াতির ঘটনায় আরও দেখা গেছে, মেসার্স রিয়ালেন্স শিপিং একটি জাহাজ মেসার্স বেলায়েত নেভিগেশনের কাছ থেকে কেনার জন্য আবেদন করে। এ গ্রাহককে ঋণ দেয়া ঝুঁকিপূর্ণ বলে মন্তব্য করে ঋণ অনুমোদন কমিটি।এরপরও দিলকুশা শাখা থেকে ২১ কোটি টাকা ঋণ দেয়া হয়। ঋণ পাওয়ার পর গ্রাহক আত্মগোপন করেন। পরে দেখা যায়, এ গ্রাহকের আইডি নং, খাজনার ডকুমেন্ট, জামানতের মিউটেশন ও দলিল সবকিছুই ভুয়া উল্লেখ করা হয় প্রতিবেদনে। এছাড়া জমি বন্ধক না নিয়ে প্রধান শাখার গ্রাহক মেসার্স বর্ষণ অ্যাগ্রো ইন্ডাস্ট্রিজ ৪৯ কোটি টাকা হাতিয়ে নিয়েছে। আর প্রকল্পের জমি বন্ধক না রেখে একই শাখার গ্রাহক বিজে প্রপার্টিজ ও অনলাইন প্রপার্টিজ হাতিয়ে নিয়েছে ৭৬ কোটি টাকা।বেসিক ব্যাংকের ঋণ জালিয়াতির ছক : সিএজি এ পর্যন্ত তিনটি অডিট সম্পন্ন করেছে বেসিক ব্যাংকের ওপর। এতে ৩ হাজার ৮৮৫ কোটি টাকার দুর্নীতির তথ্য পেয়েছে।এর মধ্যে ভুয়া জামানত নিয়ে ঋণ দিয়েছে ৪২৯ কোটি টাকার, অস্তিত্বহীন প্রতিষ্ঠানের নামে ঋণ বের করে নেয়া হয়েছে ১৬ কোটি টাকার, জামানতবিহীন ও কম জামানত দিয়ে ঋণ বের করা হয় ৬৩৫ কোটি টাকা।এছাড়া ঋণ কমিটির নিষেধাজ্ঞা উপেক্ষা করে ঋণ দেয়া হয় ২১ কোটি টাকা। এছাড়া বিবিধ খাতে ঋণ দেয়া হয় ৫৮ কোটি টাকা।
",22/9/2020,economics
পর্ষদের অনৈতিক হস্তক্ষেপে অস্বাভাবিক খেলাপি ঋণ,"নন ব্যাংক আর্থিক খাতের হাতেগোনা কয়েকটি ভালো প্রতিষ্ঠানের একটি আইডিএলসি ফাইন্যান্স লিমিটেড। যেখানে পিপলস লিজিংয়ের খেলাপি ঋণ ৬০ শতাংশের উপরে, বিআইএফসির ৯৫ শতাংশ, ইন্টারন্যাশনাল লিজিংয়ের প্রায় ৮০ শতাংশ; সেখানে আইডিএলসির খেলাপি ঋণ মাত্র ৩ শতাংশ।



আর্থিক খাতের বর্তমান, ভবিষ্যৎ, বিশেষ করে খেলাপি ঋণ নিয়ন্ত্রণসহ চলমান করোনা এবং করোনা-পরবর্তী করণীয় নিয়ে যুগান্তরের সঙ্গে খোলামেলা কথা বলেছেন আইডিএলসি ফাইন্যান্সের এমডি আরিফ খান।তিনি বলেন, ম্যানেজমেন্টের ওপর পরিচালনা পর্ষদের নিয়মবহির্ভূত এবং অনৈতিক হস্তক্ষেপই ব্যাংক এবং আর্থিক প্রতিষ্ঠানের অস্বাভাবিক খেলাপি ঋণের মূল কারণ। পরিচালনা পর্ষদ এবং ম্যানেজমেন্টে সুশাসনের চর্চা, খেলাপি ঋণের হার কম এবং সিদ্ধান্তের বিকেন্দ্রীকরণ আইডিএলসি ফাইন্যান্সকে অন্যান্য আর্থিক প্রতিষ্ঠান থেকে কিছুটা হলেও আলাদা করে দিয়েছে। সব সময় চেষ্টা করি সর্বোচ্চ গ্রাহকসেবা নিশ্চিত করতে। তবে আইডিএলসি আসলে কতখানি আলাদা সে বিচারের ভার গ্রাহকের ওপর ছেড়ে দেব।আইডিএলসি আমানতকারীদের বিশ্বাস ধরে রাখার বিষয়ে তিনি বলেন, ‘সব ধরনের গ্রাহককে দেয়া প্রতিশ্রুতি রক্ষা করি। অনেক যাচাই বাছাই করে ঋণ দেয়া হয়। এ ক্ষেত্রে কেউ প্রভাবিত করতে পারে না।যখন পছন্দমতো ঋণ ও আমানতের সুদহার নির্ধারণ করা যায়, তখন আয়-ব্যয় ঠিক রেখে যেমন প্রতিষ্ঠানকে লাভজনক করা যায় তেমনি খেলাপি ঋণও কম থাকে। আর খেলাপি ঋণ কম থাকলে প্রতিশ্রুতি অনুযায়ী গ্রাহকসেবা নিশ্চিতে কোনো বাধা থাকে না। কোনো কারণে গ্রাহক আমানত ফেরত চাইলে সঙ্গে সঙ্গে তা ফেরত দিতে পারি। এতে গ্রাহকের আস্থা অনেকগুণ বেড়ে যায়। আইডিএলসি ফাইন্যান্স এটাই করে থাকে। সে কারণে ৩৫ বছরের দীর্ঘ এ সময়ে আইডিএলসি এবং গ্রাহক সম্পর্কে এতটুকু ফাটল ধরেনি। ফলে আমানতকারীদের বিশ্বাসের জায়গায় রয়েছে আইডিএলসি।’ঋণদান পদ্ধতি এবং তদারকির বিষয়ে আরিফ খান বলেন, ঋণ বিতরণের সময় সতর্কতা, গ্রাহকদের সঙ্গে সার্বক্ষণিক যোগাযোগ এবং নিজেদের অফিসে কাজ না করে গ্রাহকদের ব্যবসার কাজে সহায়তা করি। খেলাপি ঋণ নিয়ন্ত্রণে করণীয় প্রসঙ্গে তিনি বলেন, প্র্রফেশনাল ম্যানেজমেন্ট দিয়ে ব্যাংক পরিচালনা করতে হবে। স্বাধীনভাবে কাজ করার সুযোগ দিতে হবে। পরিচালনা পর্ষদ কোনো অনৈতিক চাপ সৃষ্টি করতে পারবে না। বোর্ড নীতিমালা তৈরির জন্য বৈঠক করতে পারে। কিন্তু বোর্ড কখনও ঋণ বিতরণে সুপারিশ করতে পারে না।এছাড়া কর্মী নিয়োগের সময় ব্যবস্থাপনা পরিচালক এবং পরিচালনা পর্ষদের কোনো ব্যক্তি সুপারিশ বা প্রভাব বিস্তার করতে পারবে না। যোগ্য লোককে কোম্পানিতে নিয়োগ দিতে হবে এবং প্রয়োজনীয় প্রশিক্ষণের ব্যবস্থা করতে হবে। ঋণ অনুমোদনের আগে একাধিক লোকের মাধ্যমে পর্যালোচনা করে ঋণ বিতরণ করতে হবে। যাতে একজন কর্মকর্তা শুধু নিজের সিদ্ধান্তে ঋণ বিতরণ করতে না পারেন।একজন এমডি কেমন হওয়া উচিত- এমন প্রশ্নের জবাবে আরিফ খান বলেন, কোনো ব্যাংক বা নন ব্যাংক আর্থিক প্রতিষ্ঠানের মাথা হল ব্যবস্থাপনা পরিচালক (এমডি) এবং প্রধান নির্বাহী কর্মকর্তা (সিইও)। এই ব্যক্তিটি যদি অসৎ হয় তাহলে বাকি সব নষ্ট হয়ে যাবে। সুতরাং এমডিকে সততার সঙ্গে আমানতকারীদের স্বার্থে কাজ করতে হবে। পরিচালনা পর্ষদ যদি কোনো ধরনের নিয়মবহির্ভূত চাপ সৃষ্টি করে তাহলে আমি মনে করি এমডির চাকরিটা ছেড়ে দেয়া উচিত।সদ্য বন্ধ ঘোষণা করা পিপলস লিজিংয়ের খেলাপি ঋণের পরিমাণ মোট বিতরণের ৬০ শতাংশ। কিন্তু সেখানে কি এমডি ছিল না? সেখানে কি বোর্ড ছিল না? সিএফও (প্রধান আর্থিক কর্মকর্তা) ছিল না? তাদের মধ্যে কেউ চাকরি ছেড়েছেন? কেউ বলেছেন এসব কাজগুলো (অপকর্ম) ভেতরে ভেতরে হচ্ছে? ইন্টারন্যাশনাল লিজিংয়ের কথা কেউ কখনও বলেছেন?আর্থিক প্রতিষ্ঠানে এমন কি কোনো অন্যায় করা সম্ভব যেটা এমডি এবং সিএফও জানেন না? যখনই পরিচালনা পর্ষদ অবৈধ চাপ সৃষ্টি করবে তখনই তাদের চাকরিটা ছেড়ে দেয়া উচিত। কারণ একজন এমডি একপক্ষের চাকরি করেন না। পরিচালনা পর্ষদ, শেয়ারহোল্ডার, আমানতকারী, সরকার এবং সমাজ- এই পাঁচ পক্ষের চাকরি করেন এমডি। সুতরাং তাকে উল্লিখিত সব পক্ষের স্বার্থ দেখতে হবে।তিনি বলেন, লিজ ফাইন্যান্স সবার আগে শুরু করেছি আমরা। ব্র্যাকের পরে সব চেয়ে বেশি ক্ষুদ্রঋণ বিতরণ করে আইডিএলসি। এটা কেউ চিন্তা করেনি যে ক্ষুদ্র বিনিয়োগ করে খেলাপি ঋণ নিয়ন্ত্রণ করা যাবে। দেশে সিকিউরিটাইজড বন্ড প্রথম ইস্যু করেছে আইডিএলসি এবং নতুন উদ্যোক্তাদের জন্য ৫ মিলিয়ন ডলারের ভেঞ্চার ফান্ড সবার আগে চালু করেছে আইডিএলসি। সব সময় নতুন কিছু করার পরিকল্পনা করি। ভবিষ্যতে তরুণ উদ্যোক্তাদের আরও বেশি ফাইন্যান্স করব।করোনা-পরবর্তী সময়ে সবাইকে পরিচালনা ব্যয়ের দিকে কড়া নজর দিতে হবে। ব্যয় যাদের অনেক বেশি তারা ভালোভাবে ব্যবসা করতে পারবে না। পরিচালনা ব্যয় বেড়ে গেলে সেটা চার্জ করা হয় গ্রাহকের ওপর। সুতরাং পরিচালনা ব্যয় কমাতে পারলে ঋণের সুদহার কমাতে পারব। একই সঙ্গে মন্দ মানের খেলাপি ঋণ কমাতে পারলেও ঋণের সুদহার কমানো যায়। ব্যয় কমাতে হলে যত্রতত্র শাখা খোলা যাবে না। অনলাইন বিজনেস করতে হবে।আইডিএলসি’র এমডি বলেন, যেসব নন ব্যাংক আর্থিক প্রতিষ্ঠানের অবস্থা খুবই খারাপ তাদের কঠোর মনিটরিংয়ের মধ্যে রাখতে হবে। যে অনিয়ম ঘটে গেছে তার সঙ্গে জড়িত ব্যক্তিদের খুঁজে বের করে শাস্তির আওতায় আনতে হবে। তা না হলে আগামীতে আরও অনেকে এ ধরনের কাজ করবে। তার চেয়ে বড় বিষয় প্রতিষ্ঠানগুলোকে বাঁচাতে হবে। এজন্য প্রতিষ্ঠানগুলোকে সঠিকভাবে মনিটরিংয়ের প্রয়োজন।বাংলাদেশ ব্যাংককে সবচেয়ে বেশি কঠোর হতে হবে। আর্থিক প্রতিষ্ঠান পুনর্গঠনের ক্ষেত্রে পূর্বে দুর্নীতিগ্রস্তদের সঙ্গে সম্পর্কিত কাউকেই বোর্ডে রাখা যাবে না। যোগ্য লোক নির্বাচন করে পাঁচ বছরের পরিকল্পনা তৈরি করতে হবে।তিনি বলেন, সম্প্রতি ক্ষুদ্র ব্যবসায়ীদের অনলাইন প্ল্যাটফর্ম স্বপাপের সঙ্গে একটি চুক্তি হয়েছে। তাদের যেসব ক্ষুদ্র উদ্যোক্তা ছোট ফান্ড নিয়ে ব্যবসা করেন, তাদের টাকা দিয়ে সহযোগিতা করব। এটার মাধ্যমে অনেক নারী উদ্যোক্তাকে ঋণ দিতে পারব।ভবিষ্যতে ডিজিটাল পদ্ধতিতে ২০ হাজার, ৫০ হাজার এবং এক লাখ টাকার ছোট ঋণ দেবে আইডিএলসি। নারী উদ্যোক্তাদের জন্য ৩৫০ কোটি টাকার একটি তহবিল রয়েছে আইডিএলসির। অনেকেই বলে থাকেন মহিলাদের ঋণ দিয়ে ফেরত পাওয়া যায় না। কিন্তু আইডিএলসি’র এই প্রকল্পে খেলাপি ঋণের পরিমাণ এক শতাংশেরও নিচে।",22/9/2020,economics
৩০ সেপ্টেম্বর পর্যন্ত কিস্তি পরিশোধে চাপ দেয়া যাবে না,"করোনাভাইরাসের প্রভাবে অর্থনৈতিক কর্মকাণ্ডে নেতিবাচক পরিস্থিতি মোকাবেলা করতে আগামী ৩০ সেপ্টেম্বর পর্যন্ত ক্ষুদ্র ঋণের কিস্তি আদায় স্থগিত থাকবে। ওই সময় পর্যন্ত কোনো ঋণ বা ঋণের কিস্তিকে বকেয়া বা খেলাপি করা যাবে না। একই সঙ্গে ক্ষুদ্র ঋণের গ্রাহকদেরকে ঋণের কিস্তি পরিশোধে বাধ্য করা বা চাপ দেয়া যাবে না।



এ বিষয়ে মাইক্রোক্রেডিট রেগুলেটরি অর্থরিটি (এমআরএ) থেকে মঙ্গলবার একটি সার্কুলার জারি করে ক্ষুদ্র ঋণ দানকারী প্রতিষ্ঠানগুলোর প্রধান নির্বাহীর কাছে পাঠানো হয়েছে। ক্ষুদ্র ঋণ দানকারী প্রতিষ্ঠানগুলোর নিয়ন্ত্রক সংস্থা এমআরএ’র সার্কুলারে বলা হয়, কোনো গ্রাহক নিজ ইচ্ছায় ঋণের কিস্তি পরিশোধ করলে তা নিতে কোনো বাধা থাকবে না। গ্রাহকের কিস্তি পরিশোধের কারণে ঋণের মানের কোনো উন্নতি হলে তা করা যাবে। তবে কোনো ক্রমেই কোনো ঋণকে নতুন করে খেলাপি করা যাবে না। সার্কুলারে উল্লেখ করা হয়, করোনাভাইরাসের প্রভাবে অর্থনীতির অধিকাংশ খাতই ক্ষতিগ্রস্ত হয়েছে। এ কারণে ক্ষুদ্র ঋণ গ্রহীতারাও ক্ষতিগ্রস্ত হয়েছে। অনেকের ঋণের কিস্তি পরিশোধের সক্ষমতা হারিয়েছে। করোনার নেতিবাচক প্রভাব দীর্ঘায়িত হওয়ার আশংকা দেখা দিয়েছে। বিশেষ করে শিল্প, সেবা ও ব্যবসা খাত স্বাভাবিক কর্মকাণ্ড পরিচালনা করতে পারছে না। করোনার প্রভাবের কারণে সৃষ্ট পরিস্থিতিতে ঋণ গ্রহীতাদের আর্থিক অক্ষমতার কারণে ক্ষুদ্র ঋণের কিস্তি অপরিশোধিত থাকার আশংকা দেখা দিয়েছে। এ সব বিবেচনায় গ্রামীণ অর্থনীতিকে সচল রাখতে ওই সিন্ধান্ত নেয়া হয়েছে। এমআরএ থেকে এর আগে গত ২২ মার্চ জারি করা অপর এক সার্কুলারের মাধ্যমে গত ১ জানুয়ারি থেকে ৩০ জুন পর্যন্ত ঋণের কিস্তি আদায় করা স্থগিত রাখা হয়েছিল। একই সঙ্গে কোনো ঋণকে বকেয়া বা খেলাপি না করার নির্দেশ দেয়া হয়েছিল। করোনার প্রভাব দীর্ঘায়িত হওয়ার এর মেয়াদ আরও তিন মাস বাড়ানো হয়েছে। মঙ্গলবার জারি করা সার্কুলারে আরও বলা হয়, গ্রামীণ ক্ষুদ্র অর্থনীতির চাকা সচল রাখার স্বার্থে গ্রাহকদের মধ্যে নতুন ঋণ বিতরণ কার্যক্রম অব্যাহত রাখতে হবে। একই সঙ্গে সঞ্চয় নেয়া, জরুরি ত্রাণসামগ্রী বিতরণ, রেমিটেন্স সেবা, এজেন্ট ব্যাংকিং কার্যক্রম পরিচালনা, কর্মকর্তা-কর্মচারীদের বেতন-ভাতা প্রদানসহ বিভিন্ন সামাজিক কার্যক্রম স্বাস্থ্যবিধি মেনে পরিচালনা করতে হবে। তবে কোনো গ্রাহক যদি তার সঞ্চয় তুলে নিতে চায় সেগুলোও ফেরত দিতে হবে। এ দিকে ক্ষুদ্র ঋণের কিস্তি আদায় বন্ধ থাকায় ক্ষুদ্র ঋণ দানকারী প্রতিষ্ঠানগুলোতে অর্থ সংকট দেখা দিয়েছে। এ কারণে অনেক প্রতিষ্ঠান নতুন ঋণ দিতে পারছে না। এ সংকট মোকাবেলা করতে বাংলাদেশ ব্যাংক ক্ষুদ্র ঋণ বিতরণের জন্য ৩ হাজার কোটি টাকার একটি তহবিল গঠন করেছে। ক্ষুদ্র ঋণ প্রতিষ্ঠানগুলোর মাধ্যমে এ সব অর্থ মাঠপর্যায়ে বিতরণ করা হবে। ক্ষুদ্র ঋণ প্রতিষ্ঠানগুলো ওই তহবিল থেকে ঋণ পাবে সাড়ে ৩ শতাংশ সুদে। এ অর্থ তারা মাঠপর্যায়ে বিতরণ করবে সর্বোচ্চ ৯ শতাংশ সুদে। বর্তমানে ক্ষুদ্র ঋণ প্রতিষ্ঠানগুলো গ্রাহকদের কাছ থেকে ২৪ শতাংশ সুদ আদায় করে। সূত্র জানায়, ব্র্যাক, আশাসহ বড় কিছু প্রতিষ্ঠানে রিজার্ভ তহবিল থাকায় তারা এখন নতুন ঋণ বিতরণ করতে পারছে।",22/9/2020,economics
অসহায় ৮ লাখ বীমা এজেন্ট: করোনার কারণে বন্ধ আয়-রোজগার,"সরকারি জীবন বীমা কর্পোরেশনে উন্নয়ন ম্যানেজার হিসেবে কাজ করেন আবুল কালাম আজাদ। পলিসির টাকা হিসাবে মাসে ১ লাখ ২৬ হাজার টাকার টার্গেট পূরণ করলে কোম্পানি থেকে ১১ হাজার ৯০ টাকা বেতন।



এর চেয়ে বেশি পারলে তার ওপর কমিশন। আর টার্গেট পূরণ না হলে বেতন নেই। কিন্তু করোনাভাইরাসের কারণে ২৫ মার্চ থেকে গৃহবন্দি তিনি। পরিবারের অন্য কোনো আয় নেই। এটা হল সরকারি কোম্পানির চিত্র। বেসরকারি কোম্পানিগুলোর অবস্থা আরও খারাপ।জানা যায়, বীমা খাতে কোম্পানির এজেন্ট, উন্নয়ন অফিসার এবং উন্নয়ন ম্যানেজার মিলে তিন ক্যাটাগরিতে কমিশনে ৮ লাখের বেশি মানুষ কাজ করছেন। কিন্তু করোনাভাইরাসের কারণে ২৫ মার্চ থেকে তারা ঘরে আছেন। কোনো ধরনের আয় নেই।বীমা কোম্পানিগুলোর পক্ষ থেকে কেউ যোগাযোগ করছে না। ফলে তারা অসহায়ভাবে দিন পার করছেন। তাদের সামনে বিরাট অনিশ্চয়তা। এমন পরিস্থিতিতে এসব কর্মীর জন্য সরকারি সহায়তা জরুরি বলে মনে করছেন অর্থনীতিবিদরা।তত্ত্বাবধায়ক সরকারের সাবেক অর্থ উপদেষ্টা ড. এবি মির্জ্জা আজিজুল ইসলাম যুগান্তরকে বলেন, ‘এ শ্রেণির মানুষ বেশি অসহায়। তাদের কাছে ত্রাণ পৌঁছায় না। আবার মানুষের কাছে চাইতেও পারেন না। ফলে তাদের জন্য সরকারের সহায়তা জরুরি।তিনি বলেন, কোম্পানিগুলোর পক্ষ থেকে সবার আগে এগিয়ে আসা উচিত। কারণ তাদের কাছে সুশৃঙ্খল একটি তালিকা রয়েছে। এছাড়াও তাদের প্রতিষ্ঠানের কর্মজীবীদের খাদ্য নিরাপত্তার ব্যাপারে তাদের দায়িত্ব রয়েছে।’বাংলাদেশ ইন্স্যুরেন্স অ্যাসোসিয়েশনের প্রেসিডেন্ট শেখ কবির হোসেন বলেন, ‘করোনার কারণে সারা বিশ্ব এখন বিপর্যস্ত। বাংলাদেশও একটা কঠিন সময় পার করছে। দেশের সব খাতের পরিস্থিতিই এখন খারাপ। এ সংকট কাটিয়ে ওঠার জন্য সরকার বিভিন্নভাবে সহযোগিতা করছে। বীমাকর্মীদের জন্য সরকারের কাছে প্রণোদনা চাই।’নিয়ম অনুসারে বীমা পলিসি বিক্রির নির্ধারিত কমিশনের বাইরে তাদের কোনো বেতন-ভাতা নেই। বীমা কোম্পানিতে বীমা প্রতিনিধি বা বীমা এজেন্ট যারা মাঠপর্যায়ে কাজ করেন তাদের কোনো বেতন দেয়া হয় না, শুধু কমিশনের ওপর ভিত্তি করে তাদের জীবন চলে।করোনা মহামারীতে ব্যবসা-বাণিজ্য বন্ধ হওয়ায় সম্পূর্ণভাবে উপার্জনহীন হয়ে পড়েছেন দেশের লাইফ ও নন-লাইফ বীমা কোম্পানির কমিশনভিত্তিক কর্মীরা।বর্তমানে দেশে ৭৮টি বীমা কোম্পানি। এর মধ্যে সাধারণ বীমা ৪৬ এবং জীবন বীমা ৩২টি। এসব কোম্পানিতে ৮ লাখের বেশি এজেন্ট রয়েছেন, যাদের আয় বীমা পলিসির সঙ্গে সম্পৃক্ত। পলিসির টাকা না আনতে পারলে তাদের কোনো আয় নেই।একটি ইন্স্যুরেন্সের মুখ্য নির্বাহী কর্মকর্তা বলেন, করোনায় দীর্ঘদিন ব্যবসা প্রতিষ্ঠান, মিল-কারখানা, অফিস-আলাদত বন্ধ থাকায় বীমাকর্মীদের ব্যবসা নেই। তাই তাদের বেতন পাওয়ারও সুযোগ নেই।এ অবস্থায় সবচেয়ে বেশি সংকটে কমিশনভিত্তিক কর্মীরা। বীমা খাতের স্বার্থে এ মুহূর্তে আমাদের তাদের পাশে দাঁড়াতে হবে। তা না হলে দীর্ঘ মেয়াদে জনবল সংকটে পড়তে পারে বীমা খাত।এ অবস্থায় বীমা কোম্পানিগুলোর জন্য ২ শতাংশ সুদে ১৮ মাসের জন্য কমপক্ষে ১০০ কোটি টাকা প্রণোদনার অনুরোধ করেন তিনি। তিনি বলেন, বাংলাদেশে বীমা ব্যবসা মূলত এজেন্টনির্ভর। সারা দেশে এজেন্ট সংখ্যা ৮ লাখের বেশি। তাদের ওপর নির্ভরশীল জনগোষ্ঠী ৩০-৩২ লাখ। কিন্তু করোনায় এখন সব এজেন্ট ঘরবন্দি। কোনো কাজ করতে পারছেন না।তাই তাদের কোনো আয়-রোজগারও নেই। এ অবস্থায় বীমা খাতের স্বার্থেই তাদের পাশে দাঁড়াতে হবে। তারা বাঁচলে বীমা খাত বাঁচবে। তা না হলে পেশা পরিবর্তন করতে বাধ্য হবেন তারা । যা হবে বীমাশিল্পের জন্য বিপজ্জনক।",22/9/2020,economics
পদ্মা ব্যাংকের সঙ্গে প্রোটেক্টিভ লাইফ ইন্স্যুরেন্সের চুক্তি নবায়ন,"পদ্মা ব্যাংক লিমিটেড ও প্রোটেক্টিভ লাইফ ইন্স্যুরেন্সের মধ্যে সম্প্রতি এক বছরের জন্য বিমা চুক্তি নবায়ন হয়েছে। যা ব্যাংকের সকল কর্মকর্তা ও তাদের পরিবারের সদস্যদের স্বাস্থ্য বিমা সেবা নিশ্চিত করবে।



এছাড়া প্রসূতিকল্যান বিমা সুবিধাও পাবেন ব্যাংকের কর্মকর্তারা।চুক্তি নবায়ন অনুষ্ঠানে পদ্মা ব্যাংক লিমিটেড এর ব্যবস্থাপনা পরিচালক ও প্রধান নির্বাহী কর্মকর্তা মো. এহসান খসরু বলেন, প্রোটেক্টিভ লাইফ ইন্স্যুরেন্সের সেবায় আমরা সন্তুষ্ট।প্রোটেক্টিভ লাইফ ইন্স্যুরেন্সের প্রধান নির্বাহী মো. ইউসুফ আলী মৃধা বলেন, পদ্মা ব্যাংককে সন্তোষজনক সেবা প্রদানের জন্য আমরা প্রস্তুত। আমাদের প্রতি বিশ্বাস রাখার জন্য ধন্যবাদ জানাই পরিচালনা পর্ষদকে।বৃহস্পতিবার ব্যাংকের গুলশানস্থ প্রধান কার্যালয়ে আয়োজিত চুক্তি নবায়ন অনুষ্ঠানে পদ্মা ব্যাংক লিমিটেডের মানবসম্পদ বিভাগের প্রধান এসইভিপি মো. আহসান উল্লাহ খানসহ দুই প্রতিষ্ঠানের ঊর্ধ্বতন কর্মকর্তারা উপস্থিত ছিলেন।",22/9/2020,economics
সাউদিয়ার ঢাকা থেকে ফ্লাইট পরিচালনার অনুমতি বাতিল,"সপ্তাহে দুটি ফ্লাইট পরিচালনার অনুমতি দেয়া হলেও সাউদিয়া এয়ারলাইনসের বাংলাদেশ থেকে ফ্লাইট পরিচালনার অনুমতি বাতিল করছে বেসামরিক বিমান চলাচল কর্তৃপক্ষ (বেবিচক)।



সৌদি কর্তৃপক্ষ বাংলাদেশ বিমানকে ফ্লাইট পরিচালনার অনুমতি না দেয়ায় বেবিচক এ সিদ্ধান্ত নিয়েছে বলে জানা গেছে। আগামী ১ অক্টোবর থেকে এ সিদ্ধান্ত কার্যকর হবে।বেবিচক সূত্রে এসব তথ্য জানা গেছে।সূত্র জানায়, করোনা মহামারীতে নিয়মিত ফ্লাইট স্থগিত থাকায় বিপুলসংখ্যক বাংলাদেশি শ্রমিক আটকে পড়েছে। বিষয়টি বিবেচনা করে প্রতি সপ্তাহে দুটিরও বেশি ফ্লাইট পরিচালনার অনুমতি চেয়েছিল সৌদি অ্যারাবিয়ান এয়ারলাইনস। সেই আবেদনে সাড়া দিয়ে গত ২৩ সেপ্টেম্বর থেকে ঢাকায় পুনরায় ফ্লাইট চালু করবে বলে জানায় সৌদি অ্যারাবিয়ান এয়ারলাইনস। প্রাথমিকভাবে সপ্তাহে দুটি ফ্লাইট পরিচালনার অনুমতি পায় সাউদিয়া এয়ারলাইনস। কিন্তু সৌদি আরবে আবেদন করেও ফ্লাইট পরিচালনার অনুমতি পায়নি রাষ্ট্রায়ত্ত বিমান বাংলাদেশ এয়ারলাইনস। এ কারণে সৌদি আরবের এয়ারলাইনসকেও ফ্লাইট পরিচালনার অনুমতি বাতিল করছে বেবিচক। 
",22/9/2020,economics
"আন্তর্জাতিক ফ্লাইট চলাচলে সৌদির অনুমতি, দেয়নি বিমানকে","করোনার কারণে দীর্ঘদিন বন্ধ থাকার পর শর্তসাপেক্ষে আবারো আন্তর্জাতিক রুটে বাণিজ্যিক ফ্লাইট পরিচালনার ঘোষণা দিয়েছে সৌদি আরব। তবে এখন পর্যন্ত বিমান বাংলাদেশ এয়ারলাইন্সকে ফ্লাইট পরিচালনার অনুমতি দেয়নি সৌদি কর্তৃপক্ষ। ফলে ২১ সেপ্টেম্বর থেকে শিডিউল ঘোষণা করেও সৌদিতে ফ্লাইট চালাতে পারছে না বিমান।



বৃহস্পতিবার বিমান বাংলাদেশ এয়ারলাইন্সের উপ-মহাব্যবস্থাপক (জনসংযোগ) তাহেরা খন্দকার এক প্রেস বিজ্ঞপ্তিতে একথা জানান।এতে বলা হয়, সৌদি আরবগামী যাত্রীদের সদয় অবগতির জন্য জানানো যাচ্ছে যে, সৌদি আরব কর্তৃপক্ষ শর্তসাপেক্ষে সে দেশের বাণিজ্যিক ফ্লাইট পরিচালনার ঘোষণা দিয়েছিল। সে অনুযায়ী, বিমান ফ্লাইট পরিচালনার উদ্যোগ গ্রহণ করেছিল। কিন্তু সৌদি কর্তৃপক্ষ এখন পর্যন্ত ফ্লাইট পরিচালনার অনুমতি প্রদান করেনি। সৌদি সরকারের অনুমতি পাওয়ার পর বিমান ফ্লাইট পরিচালনা করবে। সৌদি গমনেচ্ছু সন্মানিত সব যাত্রীদেরকে যাত্রার তারিখ, সময় ইত্যাদি যথাসময়ে অবহিত করা হবে।বিস্তারিত তথ্যের জন্য যোগাযোগ করতে বিমান ওয়েবসাইট: www.biman-airlines.com এবং বিমান কল সেন্টার: ০১৭৭৭৭১৫৬১৩-১৬-তে যোগাযোগ করতে বলা হয়েছে বিজ্ঞপ্তিতে।বিমান সূত্রে জানা গেছে, সৌদি আরবের চারটি রুটে- রিয়াদ, জেদ্দা, দাম্মাম ও মদিনায় সপ্তাহে ২১টি ফ্লাইট পরিচালনা করে থাকে রাষ্ট্রীয় পতাকাবাহী বাংলাদেশ বিমান এয়ারলাইন্স।এদিকে বৃহস্পতিবার সৌদিভিত্তিক আরব নিউজের এক প্রতিবেদনে বলা হয়, গত মঙ্গলবার (১৫ সেপ্টেম্বর) সকাল থেকে আন্তর্জাতিক রুটে ফ্লাইট চলাচল শুরু হওয়ায় সৌদি আরব ছেড়েছেন অনেক যাত্রী।বার্তা সংস্থার ইউএনবির এক প্রতিবেদনে বলা হয়েছে, সৌদি আরবের বেসামরিক বিমান কর্তৃপক্ষ ফ্লাইট চালুর বিষয়টি এয়ারলাইন্সগুলোকে বিস্তারিত জানিয়ে দিয়েছে। সৌদি কর্তৃপক্ষ বলেছে, বৈধ ভিসা ও বৈধ আকামা (সৌদি আরবে কাজ করার অনুমতি) যাদের রয়েছে, তারা এখন থেকে সৌদি আরবে আসা-যাওয়া করতে পারবে।
",22/9/2020,economics
রোববার থেকে বিমানে শতভাগ যাত্রী পরিবহন করা যাবে,"করোনা মহামারী পরিস্থিতিতে বিমানে যাত্রী পরিবহনে যে বিধিনিষেধ ছিল তা তুলে নেয়া হয়েছে। রোববার থেকে অভ্যন্তরীণ রুটে বিমানে শতভাগ যাত্রী পরিবহন করা যাবে।



শনিবার গণমাধ্যমকে এ তথ্য জানিয়েছেন বেসামরিক বিমান চলাচল কর্তৃপক্ষের (বেবিচক) চেয়ারম্যান এয়ার ভাইস মার্শাল মফিদুর রহমান।বেবিচক চেয়ারম্যান বলেন, আগামীকাল (রোববার) থেকে অভ্যন্তরীণ রুটে বিমানে যাত্রী পরিবহন শিথিল করা হয়েছে। আগে প্রতিটি বিমানে ৭৫ ভাগ আসন খালি রেখে যাত্রী পরিবহন করা যেত, এখন সেটি শিথিল করা হয়েছে।তবে প্রতিটি বিমানের ফ্লাইটের সামনে অথবা পেছনে দুটি সারির সবকটি আসন খালি রাখতে হবে বলে জানান মফিদুর রহমান। তিনি বলেন, বাকি সব আসনে যাত্রী পরিবহন করা যাবে। সেক্ষেত্রে অবশ্যই ফেসগার্ড দিতে হবে।শুক্রবার সব অভ্যন্তরীণ বিমান সংস্থাকে এই নির্দেশনা দেয়া হয়েছে বলে জানান বেবিচক চেয়ারম্যান।",22/9/2020,economics
দোহা রুটে ফের ফ্লাইট চালাবে বিমান,"করোনার কারণে দীর্ঘদিন বন্ধের পর আগামী ৭ সেপ্টেম্বর থেকে ঢাকা-দোহা-ঢাকা রুটে পুনরায় ফ্লাইট পরিচালনা করবে বিমান বাংলাদেশ এয়ারলাইন্স।



বৃহস্পতিবার বিমান বাংলাদেশ এয়ারলাইনসের উপ-মহাব্যবস্থাপক ( জনসংযোগ) তাহেরা খন্দকার স্বাক্ষরিত এক সংবাদ বিজ্ঞপ্তিতে এ তথ্য জানানো হয়।তবে এই রুটে সপ্তাহে কয়টি ফ্লাইট পরিচালিত হবে তা জানায়নি বিমান। একইসঙ্গে কারা ফ্লাইটে ভ্রমণ করতে পারবেন, সে বিষয়েও কোনো তথ্য দেয়া হয়নি।বিস্তারিত তথ্যের জন্য বিমান ওয়েবসাইট: www.biman-airlines.com এবং বিমান কল সেন্টার: ০১৭৭৭৭১৫৬১৩-১৬ অথবা নিকটস্থ বিমান সেলস সেন্টারে যোগাযোগ করতে বলা হয়েছে।",22/9/2020,economics
কুয়েতের নিষেধাজ্ঞায় অনির্দিষ্টকালের জন্য ফ্লাইট স্থগিত বিমানের,"করোনার কারণে দীর্ঘ সময় বন্ধের পর আগস্ট থেকে কুয়েতে বিমান বাংলাদেশ এয়ারলাইন্সের সিডিউল ফ্লাইট চালুর ঘোষণার কয়েকদিনের মাথায় অনির্দিষ্টকালের জন্য এই রুটে ফ্লাইট স্থগিত করা হয়েছে।



কুয়েত বিমানবন্দর কর্তৃপক্ষের নিষেধাজ্ঞার কারণে আগামী ৪ আগস্ট থেকে বিমানের কুয়েতগামী সব ফ্লাইট বাতিল করা হয়েছে। বিমানের ওয়েবসাইটে এ তথ্য জানানো হয়েছে।বিমান জানায়, কুয়েত বিমানবন্দরের নিষেধাজ্ঞার কারণে ৪ আগস্ট থেকে পরবর্তী নির্দেশ না দেয়া পর্যন্ত এই স্থগিতাদেশ বলবৎ থাকবে। কুয়েতগামী বিমানযাত্রীদের পরবর্তী ভ্রমণের জন্য বিমানের হেল্পলাইন বা কল সেন্টারে (+৮৮০১৭৭৭৭১৫৬১৩-১৬) যোগাযোগ করতে বলা হয়েছে।এর আগে গত ২৬ জুলাই বিমানের এক প্রেস বিজ্ঞপ্তিতে জানানো হয়, আগস্ট থেকে ঢাকা-কুয়েত-ঢাকা রুটে সিডিউল ফ্লাইট শুরু করবে রাষ্ট্রীয় পতাবাহী বিমান বাংলাদেশ এয়ারলাইন্স। শুরুতে সপ্তাহে একটি ফ্লাইট পরিচালনা করা হবে। সপ্তাহের প্রতি মঙ্গলবার এই সিডিউল ফ্লাইটটি পরিচালিত হবে। পরবর্তীতে ফ্লাইটের সংখ্যা বাড়ানো হবে। কিন্তু এর কয়েকদিন পরই স্থগিতাদেশ এল।",22/9/2020,economics
‘পর্যটনের প্রসারের স্বার্থেই স্থানীয় ঐতিহ্যকে সংরক্ষণ করতে হবে’,"বেসামরিক বিমান পরিবহন ও পর্যটন মন্ত্রণালয়ের প্রতিমন্ত্রী মো. মাহবুব আলী এমপি বলেছেন, পর্যটনের প্রসারের স্বার্থেই স্থানীয় ঐতিহ্য সংরক্ষণ করতে হবে। দেশের বিভিন্ন অঞ্চলে যুগ যুগ ধরে চলে আসা নৌকাবাইচ, কুস্তি প্রতিযোগিতা,লাঠি খেলা,ষাড়ের লড়াই ইত্যাদি ঐতিহ্যবাহী নিজস্ব সংস্কৃতির সংরক্ষণ এবং উন্নয়ন নিশ্চিত করতে হবে। এর সঙ্গে জড়িত জনসম্পদের উন্নয়নে কাজ করতে হবে।



স্থানীয় উন্নয়ন পরিকল্পনায় পর্যটনকে সম্পৃক্তকরণ ও পর্যটন সম্পর্কে জনসচেতনতা তৈরির লক্ষ্যে মঙ্গলবার বাংলাদেশ ট্যুরিজম বোর্ড কর্তৃক শেরপুর জেলার সঙ্গে আয়োজিত অনলাইন কর্মশালায় প্রধান অতিথির বক্তব্য প্রদানকালে এ কথা বলেন তিনি।তিনি আরও বলেন, স্থানীয় লোকজ সংস্কৃতি এবং বিভিন্ন অঞ্চলে বসবাসরত ক্ষুদ্র নৃতাত্ত্বিক গোষ্ঠীর নিজস্ব সংস্কৃতি, ভাষা ও জীবনযাত্রা পর্যটনের অন্যতম আকর্ষণ। স্থানীয় প্রশাসনকে এই বিষয়গুলো সংরক্ষণ এবং উন্নয়নে কাজ করতে হবে। এই বর্ণিল জীবনাচরণ দেশি-বিদেশি পর্যটকদের কাছে তুলে ধরার জন্য প্রয়োজনীয় প্রচারের ব্যবস্থা করতে হবে।মাহবুব আলী বলেন,পর্যটনের উন্নয়ন নিশ্চিত করার জন্য স্থানীয় সকল পর্যটন অংশীদারের অংশগ্রহণ নিশ্চিত করতে হবে। জনগণকে পর্যটন সম্পর্কে উদ্বুদ্ধ করতে বাংলাদেশ ট্যুরিজম বোর্ড দেশের ৬৪টি জেলার সঙ্গে পর্যায়ক্রমে অনলাইনে কর্মশালার আয়োজন করছে। স্থানীয় প্রশাসন, জনপ্রতিনিধি, গণমাধ্যমকর্মী ও অন্যান্য অংশীদাররা উদ্বুদ্ধ হলেই কেবল তাদের এই আয়োজন সফল হবে।প্রতিমন্ত্রী এসময় শেরপুর জেলার পাহাড়ি এলাকার জীবনযাত্রা ও প্রকৃতি দেশি-বিদেশি পর্যটকদের কাছে তুলে ধরতে বাংলাদেশ ট্যুরিজম বোর্ডকে স্থানীয় প্রশাসনের সহায়তায় সেখানকার একটি গ্রামে কমিউনিটি ট্যুরিজম চালু করার জন্য নির্দেশনা প্রদান করেন। তিনি শেরপুর জেলার ঐতিহ্যবাহী তুলসীমালা ধানের চাষ অব্যাহত রাখার জন্য এবং এর সঙ্গে সম্পৃক্ত কৃষকদের প্রয়োজনীয় সহায়তা প্রদানের লক্ষ্যে সরকারি প্রণোদনায় একে অন্তর্ভুক্ত করার জন্য স্থানীয় প্রশাসনকে আহ্বান জানান। এ সময় তিনি শেরপুর জেলার ঐতিহ্যবাহী বিভিন্ন ফসল ও কৃষিপণ্যকে ভিত্তি করে সেখানে কৃষি পর্যটন চালু করতে উদ্যোগ নেয়ার জন্যেও নির্দেশনা প্রদান করেন।বাংলাদেশ ট্যুরিজম বোর্ডের পরিচালক আবু তাহের মোহাম্মদ জাবের এর সঞ্চালনায় ও শেরপুর জেলার জেলা প্রশাসক আনার কলি মাহবুব-এর সভাপতিত্বে কর্মশালায় আরও উপস্থিত ছিলেন বাংলাদেশ ট্যুরিজম বোর্ডের প্রধান নির্বাহী কর্মকর্তা জাবেদ আহমেদ, শেরপুর জেলার বিভিন্ন পর্যায়ের জনপ্রতিনিধিগণ,গণমাধ্যম কর্মী,বিভিন্ন পর্যায়ের সরকারি কর্মকর্তাবৃন্দ ও পর্যটনের সঙ্গে সম্পৃক্ত বিভিন্ন সেক্টরের অংশীজন।",22/9/2020,economics
প্রধানমন্ত্রীর নির্দেশে পেঁয়াজ আমদানিতে ৫% শুল্ক প্রত্যাহার,"পেঁয়াজ আমদানিতে সরকার ৫ শতাংশ শুল্ক প্রত্যাহার করেছে বলে জানিয়েছেন অর্থমন্ত্রী আ হ ম মুস্তফা কামাল। তিনি জানান, ২০২১ সালের ৩১ মার্চ পর্যন্ত এ সিদ্ধান্ত কার্যকর থাকবে।



রোববার অর্থমন্ত্রী বলেন, প্রধানমন্ত্রীর নির্দেশে পেঁয়াজ আমদানিতে ৫ শতাংশ শুল্ক প্রত্যাহার করা হয়েছে। জাতীয় রাজস্ব বোর্ড (এনবিআর) এ সংক্রান্ত সার্কুলার জারি করবে।এর আগে গত ১৬ সেপ্টেম্বর অনলাইনে সরকারি ক্রয় সংক্রান্ত মন্ত্রিসভা কমিটির বৈঠক শেষে সংবাদিকদের প্রশ্নের জবাবে অর্থমন্ত্রী পেঁয়াজ আমদানিতে ৫ শতাংশ আমদানি শুল্ক কমানোর বিষয়টি বিবেচনা করা হবে বলে জানিয়েছিলেন। তিনি সেদিন বলেছিলেন, যদি রাজস্ব খাতে কোনো কিছু করার থাকে, অবশ্যই ছাড় দেয়া হবে। অতীতেও বিবেচনা করা হয়েছে, এখনও বিবেচনা করা হবে। ",22/9/2020,economics
শুদ্ধাচার পুরস্কার পেলেন এনবিআর চেয়ারম্যান,"শুদ্ধাচার পুরস্কার ২০১৯-২০ পেয়েছেন অভ্যন্তরীণ সম্পদ বিভাগের সিনিয়র সচিব ও জাতীয় রাজস্ব বোর্ডের (এনবিআর) চেয়ারম্যান আবু হেনা মো. রহমাতুল মুনিম।



শুক্রবার এনবিআরের সিনিয়র তথ্য অফিসার সৈয়দ এ মু’মেন গণমাধ্যমকে তথ্যটি জানিয়েছেন।সৈয়দ এ মু’মেন জানান, আবু হেনা মো. রহমাতুল মুনিম এ বছর সিনিয়র সচিব ও সচিবদের মধ্য থেকে সরকারের শুদ্ধাচার চর্চার স্বীকৃতিস্বরূপ এই পুরস্কার পেয়েছেন। বৃহস্পতিবার সচিবালয়ে মন্ত্রিপরিষদ সম্মেলন কক্ষে কৃষিমন্ত্রী ড. আব্দুর রাজ্জাক এনবিআর চেয়ারম্যানের হাতে পুরস্কার ও সনদপত্র তুলে দেন। এ সময় উপস্থিত ছিলেন জনপ্রশাসন প্রতিমন্ত্রী ফরহাদ হোসেন, মন্ত্রিপরিষদ সচিব খন্দকার আনোয়ারুল ইসলাম প্রমুখ।অভ্যন্তরীণ সম্পদ বিভাগের সিনিয়র সচিব আবু হেনা মো. রহমাতুল মুনিমকে এনবিআর চেয়ারম্যান হিসেবে চলতি বছরের ১ জানুয়ারি দুই বছরের জন্য চুক্তিভিত্তিক নিয়োগ দেয় সরকার। এর আগে তিনি জ্বালানি ও খনিজ সম্পদ বিভাগের সিনিয়র সচিব ছিলেন।বিসিএস ১৯৮৪ ব্যাচের প্রশাসন ক্যাডারের এই কর্মকর্তা চলতি বছরের ৫ জানুয়ারি অবসরে যাওয়ার কথা ছিল। কিন্তু অবসরোত্তর ছুটি স্থগিতের শর্তে ৬ জানুয়ারি থেকে তাকে এনবিআর চেয়ারম্যান পদে চুক্তিভিত্তিক নিয়োগ দেয়া হয়। তিনি মো. মোশাররফ হোসেন ভূঁইয়ার স্থলাভিষিক্ত হন।
",22/9/2020,economics
২১ কোটি টাকার ভ্যাট ফাঁকির খোঁজ গোয়েন্দাদের,"রাজধানীর বারিধারার ফ্রন্ট ডেস্ক বাংলাদেশ (এফডিবি) নামের একটি মানবসম্পদ সরবরাহকারী প্রতিষ্ঠানের ২১ কোটি টাকা ভ্যাট ফাঁকি উদ্ঘাটন করেছে ভ্যাট গোয়েন্দা ও তদন্ত অধিদফতর। এ প্রতিষ্ঠানটি দেশের খ্যাতনামা বহুজাতিক প্রতিষ্ঠানে অর্থের বিনিময়ে মানবসম্পদ সরবরাহ করত। কিন্তু সেবার বিপরীতে নিয়মমাফিক ভ্যাট পরিশোধ করত না।



জানা গেছে, গোপন সংবাদের ভিত্তিতে ভ্যাট গোয়েন্দার একটি দল ১০ আগস্ট বারিধারায় প্রতিষ্ঠানটির অফিসে অভিযান চালিয়ে কম্পিউটার ও সংরক্ষিত বাণিজ্যিক কাগজপত্র জব্দ করে। পরে প্রাপ্ত তথ্যাদি যাচাই করে বিপুল পরিমাণ ভ্যাট ফাঁকির প্রমাণ পাওয়া যায়।ভ্যাট গোয়েন্দার তদন্তে দেখা যায়, ২০১৫ সালের ফেব্রুয়ারি থেকে চলতি বছরের জুলাই পর্যন্ত ৩২ কোটি ৮৪ লাখ টাকার সেবা বিক্রয় দেখানো হয়েছে। এর বিপরীতে তারা ভ্যাট দিয়েছে ২ কোটি ৬৮ লাখ টাকা।কিন্তু জব্দ করা কাগজপত্র অনুযায়ী, ফ্রন্ট ডেস্ক প্রকৃত সেবা বিক্রি করেছে ১২৯ কোটি ৬৫ লাখ টাকা। এই বিক্রির ওপর ভ্যাট দেয়ার কথা ১৯ কোটি ৪৫ লাখ টাকা। মানবসম্পদ প্রতিষ্ঠানটি এই পাঁচ বছরে ভ্যাট ফাঁকি দিয়েছে ১৫ কোটি ৭৪ লাখ টাকা।ভ্যাট আইন অনুসারে যথাসময়ে ভ্যাট না দেয়ায় এই ফাঁকির ওপর মাসিক ২ শতাংশ হারে সুদ প্রযোজ্য হয়েছে, যার পরিমাণ ৫ কোটি ৭৫ লাখ টাকা। এই প্রতিষ্ঠানের বিরুদ্ধে মোট ২১ কোটি ৪৯ লাখ টাকা আদায়যোগ্য।ভ্যাট গোয়েন্দার মহাপরিচালক ড. মইনুল খান বলেন, এনবিআরের আদেশ অনুযায়ী ‘মানবসম্পদ সরবরাহ বা ব্যবস্থাপনা’ প্রতিষ্ঠানের সেবার বিপরীতে ১৫ শতাংশ ভ্যাট পরিশোধের বাধ্যবাধকতা আছে। কিন্তু প্রতিষ্ঠানটি তথ্য গোপন করে ভ্যাট ফাঁকি দিয়ে আসছিল। প্রতিষ্ঠানটি ঢাকা উত্তর ভ্যাট কমিশনারেটের আওতাভুক্ত হওয়ায় ভ্যাট ফাঁকির টাকা আদায় এবং ভ্যাট ফাঁকির অপরাধের ন্যায় নির্ণয়নের জন্য কমিশনারেটে চিঠি দেয়া হবে।ভ্যাট গোয়েন্দা সূত্র জানায়, প্রতিষ্ঠানটি দেশের নামিদামি ব্যবসা প্রতিষ্ঠান এই মানবসম্পদ সেবার গ্রাহক। এদের মধ্যে রয়েছে- লাফার্জ হোলসিম, বাংলালিংক, রবি, মাইক্রো বাংলাদেশ লি., ফিনটেক সলিউশন লি., বার্জার পেইন্টস লি., নোভার্টিস বাংলাদেশ লি., পিএন্ডজি বাংলাদেশ লি., অপসোনিন ফার্মা লি., জুটন বাংলাদেশ লি., এপিএম গ্লোবাল লজিস্টিক লি., এমএনএস বাংলাদেশ, ডাবর বাংলাদেশ, ডেল বাংলাদেশ, ব্যাক, অপো ফোন, বাংলা ক্যাট, ভিভো ফোন, কোকা-কোলা, আনোয়ার গ্রুপ, মেডলাইফ, নেসলে, ম্যারিকো, স্যামসাং, বিকাশ, কুমোদিনী, পাঠাও, পেপসিকো, কাজী এন্টারপ্রাইজ, শিওরক্যাশ, সিমেন্স প্রভৃতি।",22/9/2020,economics
পেঁয়াজ আমদানিতে ৫% শুল্ক কমানোর বিষয়টি বিবেচনা করা হবে: অর্থমন্ত্রী,"অর্থমন্ত্রী আ হ ম মুস্তফা কামাল বলেছেন, পেঁয়াজ আমদানিতে ৫ শতাংশ আমদানি শুল্ক কমানোর বিষয়টি বিবেচনা করা হবে। যদি রাজস্ব খাতে কোনো কিছু করার থাকে, অবশ্যই ছাড় দেয়া হবে। অতীতেও বিবেচনা করা হয়েছে, এখনও বিবেচনা করা হবে।



বুধবার অনলাইনে সরকারি ক্রয় সংক্রান্ত মন্ত্রিসভা কমিটির বৈঠক শেষে সংবাদিকদের প্রশ্নের জবাবে তিনি একথা বলেন।ভারতের পেঁয়াজ রফতানি বন্ধের ঘোষণায় দেশের বাজারে অস্থিরতা শুরু হয়েছে। ফলে জনগণ দুর্ভোগে পড়ছেন। এই দুর্ভোগ লাঘবে কী পদক্ষেপ নেবেন, সাংবাদিকদের এ প্রশ্নের জবাবে অর্থমন্ত্রী বলেন, জনগণের দুর্দশা বাড়ুক আমরা এটা চাই না। প্রধানমন্ত্রী থেকে শুরু করে আমরা কেউ এ প্রত্যাশা করি না। আমাদের হাতে যেটা আছে, যদি রাজস্ব খাতে কোনো কিছু করার থাকে, অবশ্যই ছাড় দেয়া হবে। অসাধু ব্যবসায়ীদের বিরুদ্ধে কী ব্যবস্থা নেয়া হবে- সাংবাদিকদের এমন প্রশ্নের জবাবে অর্থমন্ত্রী বলেন, আমার একটু অংশ ছিল। যদি কোনো কারণে রাজস্ব বাড়িয়ে দেই, সে কারণে যদি দাম বাড়ে, সেটার জন্য অর্থ মন্ত্রণালয় দায়ী। আর বাকি অংশ বাণিজ্য মন্ত্রণালয়ের। আমার মনে হয় বাণিজ্য মন্ত্রণালয় এ বিষয়ে দেখাশোনা করছে। অতীতেও সমস্যা হয়েছিল, পরে তা সমাধান হয়েছে। ",22/9/2020,economics
পেঁয়াজের শুল্ক প্রত্যাহারে আপত্তি এনবিআরের,"পেঁয়াজের আমদানি শুল্ক প্রত্যাহারে বাণিজ্য মন্ত্রণালয়ের আবেদন আমলে নেয়নি জাতীয় রাজস্ব বোর্ড (এনবিআর)।



এতে দেশের পেঁয়াজ চাষীরা ক্ষতিগ্রস্ত হবে এবং ভোক্তারাও শুল্ক প্রত্যাহারের সুফল পাবে না বলে মনে করে সংস্থাটি। এরই পরিপ্রেক্ষিতে বাণিজ্য মন্ত্রণালয় এনবিআর সিদ্ধান্ত পুনর্বিবেচনার আবেদন জানিয়েছে।গত ৭ সেপ্টেম্বর পেঁয়াজের আমদানি শুল্ক প্রত্যাহারে এনবিআরে চিঠি দেয় বাণিজ্য মন্ত্রণালয়। এরপর এনবিআর সার্বিক পরিস্থিতি পর্যালোচনা করে শুল্ক প্রত্যাহারে অপারগতা জানিয়ে ১৪ সেপ্টেম্বর বাণিজ্য মন্ত্রণালয়কে চিঠি দেয়। জবাবে বাণিজ্য মন্ত্রণালয় মঙ্গলবার এনবিআরকে সিদ্ধান্ত পুনর্বিবেচনার জন্য চিঠি দিয়েছে।এনবিআরের চিঠিতে বলা হয়েছে, দেশীয় পেঁয়াজ চাষীদের ন্যায্যমূল্য প্রাপ্তি নিশ্চিতকরণ, পেঁয়াজ চাষে উৎসাহ প্রদান ও আমদানি নির্ভরশীলতা হ্রাসে চলতি বাজেটে আমদানি পর্যায়ে ৫ শতাংশ শুল্ক আরোপ করা হয়। পেঁয়াজের ওপর আরোপিত শুল্ক প্রত্যাহার করলে দেশীয় পেঁয়াজ চাষীরা ন্যায্য মূল্য প্রাপ্তি থেকে বঞ্চিত হবে এবং আমদানি নির্ভরশীলতা বৃদ্ধি পাওয়ার ক্ষেত্র সৃষ্টি হবে। এতে দেশীয় চাষীদের ক্ষতিগ্রস্ত হওয়ার আশঙ্কা তৈরি হবে। এছাড়া পেঁয়াজের বিদ্যমান ৫ শতাংশ শুল্ক ভোক্তা পর্যায়ে মূল্যবৃদ্ধিতে তেমন প্রভাব সৃষ্টি করবে না।এর জবাবে মঙ্গলবার বাণিজ্য মন্ত্রণালয় সিদ্ধান্ত পুনর্বিবেচনা করতে এনবিআরে চিঠি দিয়েছে। এতে বলা হয়েছে, বর্তমান সময় পেঁয়াজ উৎপাদনের মৌসুম নয়। ফলে শুল্ক বহাল রাখার মাধ্যমে চাষীদের ন্যায্য মূল্য প্রাপ্তির বিষয়টি নিশ্চিত করা যাবে মর্মে প্রতীয়মান হয় না। মোট চাহিদার প্রায় ৩০ শতাংশ পেঁয়াজ আমদানির মাধ্যমে পূরণ করা হয়ে থাকে এবং এ আমদানির সিংহভাগ প্রতিবেশী দেশ ভারত থেকে হয়ে থাকে।কিন্তু সোমবার ভারতের ডিরেক্টর জেনারেল অব ফরেন ট্রেডের পক্ষ থেকে পেঁয়াজ রফতানি নিষিদ্ধ করা হয়। বর্তমান পরিস্থিতিতে আমদানি শুল্ক প্রত্যাহার করা হলে একদিকে যেমন ব্যবসায়ীরা বিকল্প বাজার থেকে পেঁয়াজ আমদানি করার ক্ষেত্রে উৎসাহিত হবেন, তেমনি পেঁয়াজের বাজার স্থিতিশীল রাখার ক্ষেত্রে এটি গুরুত্বপূর্ণ ভূমিকা পালন করবে বলে বাণিজ্য মন্ত্রণালয় মনে করছে। পেঁয়াজের ভরা মৌসুমে চাষীদের ন্যায্যমূল্য প্রাপ্তি নিশ্চিত করতে পুনরায় শুল্ক আরোপ করা যুক্তিযুক্ত হবে।গত ৭ সেপ্টেম্বরের বাণিজ্য মন্ত্রণালয়ের চিঠিতে বলা হয়, পেঁয়াজের বাজার আংশিক আমদানিনির্ভর একটি নিত্যপ্রয়োজনীয় পণ্য। নিকট অতীতে পেঁয়াজের বাজার বেশ কয়েকবার অস্থিতিশীল হয়েছে। গত অর্থবছরে এই সংকট মারাত্মক আকার ধারণ করেছিল। বাজার পরিস্থিতি পর্যালোচনায় দেখা যায়, পণ্যটির মূল্য অনেকাংশে বৃদ্ধি পেয়েছে। মূলত আমদানি মূল্য বেড়ে যাওয়া এর একটি অন্যতম কারণ।গত অর্থবছরের সেপ্টেম্বর-মার্চ সময়ে পেঁয়াজের ওপর আমদানি শুল্ক ছিল না, তারপরও আমদানি হ্রাস পাওয়ায় এই সমস্যা দীর্ঘায়িত হয়েছে। চলতি ২০২০-২১ অর্থবছরে পেঁয়াজ আমদানিতে ৫ শতাংশ শুল্ক আরোপ করায় অনুৎপাদনশীল সময় হিসেবে পরিচিত সেপ্টেম্বর-মার্চ সময়ে দামে নেতিবাচক প্রভাব পড়ার সম্ভাবনা রয়েছে। অপর এক চিঠিতে আমদানিকৃত পেঁয়াজ স্থলবন্দর (বেনাপোল, ভোমরা, সোনা মসজিদ, হিলি) এবং সমুদ্র বন্দর থেকে দ্রুত খালাসের ব্যবস্থা গ্রহণের জন্য নির্দেশনা দেয়া হয়েছে।",22/9/2020,economics
৫৩ কোটি টাকা শুল্ক ফাঁকি দিয়েছে খুলনার ৪ প্রতিষ্ঠান,"খুলনা অঞ্চলের বৃহৎ শিল্পগোষ্ঠী লকপুর গ্রুপের চারটি প্রতিষ্ঠানের বিরুদ্ধে বন্ড কেলেঙ্কারির মাধ্যমে ৫৩ কোটি টাকার শুল্ক ফাঁকির অভিযোগ উঠেছে। এ ঘটনায় শুল্ক আইনে ৪টি মামলা দায়েরের পাশাপাশি প্রতিষ্ঠানগুলোর লাইসেন্স সাসপেন্ড ও বীন নিবন্ধন লক করা হয়েছে। একই সঙ্গে লাইসেন্স কেন বাতিল করা হবে না, এ মর্মে শোকজ নোটিশ দেওয়া হয়েছে। বন্ড সুবিধায় আনা ৪৫০ কোটি টাকার মালামাল গুদাম থেকে সরিয়ে বড় অঙ্কের এই শুল্ক ফাঁকি দেয়া হয়েছে।



অনুসন্ধানে জানা যায়, এক্সপোর্ট ওরিয়েন্টেড প্রতিষ্ঠানগুলো তাদের বন্ডেড ওয়্যারহাউস লাইসেন্সের বদৌলতে পণ্য তৈরির জন্য যেসব কাঁচামাল বিদেশ থেকে আমদানি করে সেগুলো শুল্কমুক্ত সুবিধা পায়। তবে শর্ত থাকে যে, এসব কাঁচামাল দিয়ে উৎপাদিত পণ্য শুধু বিদেশেই রফতানি করা যাবে। দেশের বাজারে বিক্রির জন্য বন্ড সুবিধা প্রযোজ্য নয়। এটা করলে চোরাচালানি হিসেবে গণ্য হবে। আর এই শর্ত ভঙ্গ করেছে লকপুর গ্রুপের চারটি প্রতিষ্ঠান। তারা বন্ড সুবিধায় আনা প্রায় সাড়ে ৪শ’ কোটি টাকার ট্যাক্স ফ্রি মালামাল কালোবাজারে বিক্রি করে দিয়েছে।মোংলা কাস্টমস সূত্রে জানা যায়, খুলনা শহর থেকে ১০-১২ কিলোমিটার দূরে অবস্থিত লকপুর গ্রুপের এক্সপোর্ট ওরিয়েন্টেড প্রতিষ্ঠান ‘মেসার্স আলফা এক্সেসরিজ অ্যান্ড অ্যাগ্রো এক্সপোর্ট লিমিটেড’ ও এর পাশে ‘বাংলাদেশ পলি প্রিন্টিং ইন্টারন্যাশনাল’ এর বন্ড গুদামে গোপন সংবাদের ভিত্তিতে ২৭ আগস্ট মোংলা কাস্টমস ও রাজস্ব কর্মকর্তারা যৌথ অভিযান চালান। এ সময় বন্ড সুবিধার আওতায় আনা মালামাল গায়েব করার ঘটনা ধরা পড়ে। কাস্টমস সূত্রে বলা হয়েছে, এ দুটি প্রতিষ্ঠান মালামাল গায়েব করে যথাক্রমে ২৪ কোটি ৫২ লাখ এবং ১৪ কোটি ২৩ লাখ টাকা শুল্ক ফাঁকি দিয়েছে। এর চারদিন পর ১ সেপ্টেম্বর মোংলা ইপিজেডে অবস্থিত লকপুর গ্রুপের আরও দুটি প্রতিষ্ঠান ইস্টার্ন পলিমার ও মুন স্টার পলিমারে অভিযান চালায়। প্রতিষ্ঠান দুটি বন্ধ থাকায় তাদের আমদানি তথ্য ও ইনবন্ড রেজিস্ট্রার দেখে যে পরিমাণ মালামালের ঘাটতি দেখতে পাওয়া যায় তাতে যথাক্রমে ৮ কোটি ৬০ লাখ ও ৫ কোটি ৫৬ লাখ টাকা শুল্ক ফাঁকি দেয়া হয়েছে।মোংলা কাস্টমসের রাজস্ব কর্মকর্তা (প্রশাসন) আবদুর রহিম যুগান্তরকে জানান, চারটি প্রতিষ্ঠানের গুদামে বন্ড সুবিধায় আমদানি করা মালামালের মধ্য থেকে প্রায় সাড়ে ৪শ’ কোটি টাকার পিপি-এলডিপিই, বিওপিপি, ডুপ্লেক্স বোর্ড, ভিপিভি ফিল্ম, আর্ট কার্ড, ক্রাফট লাইনার পেপার, পেস্টিং গাম প্রভৃতি মালামাল সরিয়ে ফেলা হয়েছে। যার সরকারি শুল্কের পরিমাণ দাঁড়ায় প্রায় ৫৩ কোটি টাকা।মোংলা কাস্টমস কমিশনার হোসেন আহমেদ জানান, বন্ড সুবিধার আওতায় আনা মালামাল সরিয়ে ফেলা কালোবাজারে বিক্রির শামিল। এ ব্যাপারে শুল্ক আইনে চারটি মামলা করা হয়েছে। একই সঙ্গে ৪টি বন্ড লাইসেন্স সাসপেন্ড করা হয়েছে। বীন নিবন্ধন লক করা হয়েছে। পাশাপাশি মেসার্স আলফা এক্সেসরিজ অ্যান্ড অ্যাগ্রো এক্সপোর্ট লিমিটেড ও বাংলাদেশ পলি প্রিন্টিং ইন্টারন্যাশনালের বন্ড লাইসেন্স কেন বাতিল করা হবে না, এ মর্মে শোকজ করা হয়েছে।বন্ড সুবিধায় আনা মালামাল কালোবাজারে বিক্রির বিষয়ে লকপুর গ্রুপের মোংলা ইপিজেডের প্রতিষ্ঠান ইস্টার্ন পলিমার ও মুন স্টার পলিমারের দায়িত্বরত কর্মকর্তা আজগর আলীর কাছে জানতে চাইলে তিনি গ্রুপের ডিএমডি খান হাবিবুর রহমানের সঙ্গে কথা বলার পরামর্শ দেন। এরপর হাবিবুর রহমানের মোবাইল নম্বরে কল করা হলে তিনি পরে ফোন করতে বলেন। পরে একাধিকবার ফোন করা হলেও তিনি রিসিভ করেননি।",22/9/2020,economics
"একজন সফল উদ্যোক্তা, ৪৬ বছরে ৪১ প্রতিষ্ঠান","নুরুল ইসলাম। একজন সফল উদ্যোক্তা। বাংলাদেশের শিল্পোন্নয়নে এক অনবদ্য ‘আইকন’। দেশের শীর্ষস্থানীয় বাণিজ্যিক প্রতিষ্ঠান যমুনা গ্রুপের চেয়ারম্যান, দৈনিক যুগান্তর, যমুনা টিভি ও যমুনা ফিউচার পার্কের স্বপ্নদ্রষ্টা।



৪১টি বড় শিল্প প্রতিষ্ঠানের কর্ণধার। দেশের আমদানি-রফতানি শিল্পের অগ্রদূত। একটি সুখী ও সমৃদ্ধিশালী নতুন স্বাধীন বাংলাদেশ গঠনের ভিশন ও মিশন নিয়ে ১৯৭৪ সালে প্রাইভেট শিল্প খাতে যমুনার উপস্থিতি ঘোষণা করেন তিনি। যমুনা ইলেকট্রনিক ম্যানুফ্যাকচারিং কোম্পানি লিমিটেড প্রতিষ্ঠা করার মধ্য দিয়ে শুরু হয় নুরুল ইসলামের প্রথম পথচলা।পরের বছর ১৯৭৫ সাল থেকেই এর আওতায় বাংলাদেশে বৈদ্যুতিক যন্ত্রাংশ উৎপাদন শুরু হয়। পরবর্তীকালে যমুনা গ্রুপ অব ইন্ডাস্ট্রিজ একটি জায়ান্ট গোষ্ঠী হিসেবে কার্যক্রম অব্যাহত রেখেছে। একটি সমৃদ্ধ জাতি নির্মাণের স্বপ্ন নিয়ে যাত্রা শুরু করেন নুরুল ইসলাম। তার নেতৃত্বে চার দশক ধরে জাতীয় অর্থনীতিতে একটা গুরুত্বপূর্ণ অবদান রেখে চলেছে যমুনা গ্রুপ। এর মাধ্যমে অর্ধলক্ষাধিক মানুষের কর্মসংস্থান হয়েছে।যমুনা গ্রুপ বহুমাত্রিক পণ্য পরিসীমার জন্য বহুজাতিক প্রতিষ্ঠান হিসেবে উন্নীত হয়েছে। টেক্সটাইল থেকে আবাসন-যমুনা গ্রুপের রয়েছে বৈচিত্র্যিক ব্যবসায়িক চিন্তা। গত ৪৬ বছরে যমুনা গ্রুপ বৈদ্যুতিক, ইঞ্জিনিয়ারিং, রাসায়নিক, চামড়া, গার্মেন্টস ও টেক্সটাইলসহ স্পিনিং, বুনন ও রঞ্জন, কসমেটিকস, বেভারিজ, আবাসন, হাউসিং, প্রিন্ট এবং ইলেকট্রনিক মিডিয়া খাতে অর্থ লগ্নি করেছে। স্থানীয় ও বৈশ্বিক- উভয় বাজারে যমুনা গ্রুপের পণ্যের সুনাম রয়েছে। জার্মানি, সুইজারল্যান্ড, যুক্তরাষ্ট্র, জাপান, ভারত, ইতালি থেকে প্রযুক্তি ও যন্ত্রাংশ আমদানির মাধ্যমে বৈশ্বিক বাজারে সেরা কোয়ালিটির পণ্য উৎপাদন করে ‘টেক্সটাইলের নতুন বিশ্ব’ গড়ে তুলেছে যমুনা গ্রুপ। উৎপাদন শিল্প থেকে শুরু করে মিডিয়া খাত-বৈচিত্র্যময় ব্যবসায়িক ক্ষেত্র যমুনা গ্রুপ। গ্রুপের সবচেয়ে তাৎপর্যপূর্ণ ও শক্তিশালী প্রতিষ্ঠান দৈনিক যুগান্তর ও যমুনা টিভি। এ দুটি গণমাধ্যম জাতির মানবাধিকার সুরক্ষার অভিপ্রায় নিয়ে সত্য ও স্বাধীন খবর প্রকাশ করে যাচ্ছে। যমুনা গ্রুপের চেয়ারম্যান নুরুল ইসলামের যেসব প্রতিষ্ঠান জাতীয় ও আন্তর্জাতিক পুরস্কার পেয়েছে : ২০০০-২০০১ সালে শামীম কম্পোজিট মিলস লিমিটেড জাতীয় রফতানি স্বর্ণপদক, ১৯৯৮-১৯৯৯ সালে শামীম স্পিনিং মিলস লিমিটেড জাতীয় রফতানি রৌপ্যপদক, ১৯৯৮-১৯৯৯ সালে যমুনা নিটিং অ্যান্ড ডায়িং লিমিটেড জাতীয় রফতানি ব্রোঞ্জপদক লাভ করে। এছাড়া ১৯৯৮-১৯৯৯ স্ক্যান সিমেন্টের (হাইডেলবার্গ সিমেন্ট গ্রুপ) ‘বেটার বিল্ডিং বেটার উইনিং কম্পিটিশন ২০০২ জিতে নেয় যমুনা বিল্ডার্স লিডিটেড। একই বছর জার্মানির মাইলস হ্যান্ডেল গিসেলশ্যাপ্ট ইন্টারন্যাশনাল এমবিএইচ অ্যান্ড কোম্পানি পুরস্কার লাভ করে যমুনা নিটিং অ্যান্ড ডায়িং লিমিটেড।মানবসম্পদ উন্নয়ন ও কর্পোরেট পরিচালনা যমুনা গ্রুপের চেয়ারম্যান হিসেবে নুরুল ইসলাম তার স্টাফ ও কর্মীদের প্রকৃত ও সত্যিকার হিউম্যান রিসোর্স তথা মানবসম্পদ হিসেবে বিবেচনা করতেন। তিনি মনে করতেন, এই মানবসম্পদই কোম্পানির অব্যাহত উন্নতি ও সমৃদ্ধি নিশ্চিত করে। ব্যবসায় উদ্যোগের প্রতিটি স্তরের কর্মীদের প্রাধান্য দিয়ে একটি শক্তিশালী দল গড়ে তোলার ব্যাপারে দৃঢ়প্রত্যয়ী ছিলেন তিনি।তার বিশ্বাস ছিল, একমাত্র দক্ষ শ্রমিকরাই কোম্পানি ও শিল্পের আসল লক্ষ্য ও উদ্দেশ্য উপলব্ধি করতে পারেন। শিল্প খাত নিয়ে তাদের যথেষ্ট অভিজ্ঞতা আছে। একমাত্র কর্মীরাই জানেন, বাজারের অসংখ্য প্রতিযোগীর মধ্যে কীভাবে টিকে থাকতে হয়।কোম্পানির কাস্টমার বা সেবাগ্রহীতাদের প্রতিও তারা যথেষ্ট অনুগত। প্রতিষ্ঠানের কর্মীরাই ব্যবসার ‘পরশপাথর’- এটাই ছিল তার মূল দর্শন।পরিবেশের ব্যাপারে প্রতিশ্রুতিবদ্ধযমুনা গ্রুপে সমৃদ্ধি ও উন্নতি মানে পরিবেশ, সমাজ ও অর্থনীতির মধ্যে একটি ভারসাম্য গড়ে তোলা। এই মনোভাব নিয়েই কোম্পানি গড়ে তোলেন তিনি। পরিবেশ ও প্রকৃতির প্রতি দায়বদ্ধ থেকেই সব কার্যক্রম পরিচালনা করতেন নুরুল ইসলাম। যমুনা গ্রুপের যত প্রতিষ্ঠান১. যুগান্তর, একটি স্বনামধন্য জাতীয় দৈনিক ২. যমুনা ফিউচার পার্ক, বাংলাদেশের সর্ববৃহৎ শপিংমল ৩. যমুনা টিভি ৪. যমুনা হোটেল অ্যান্ড রিসোর্টস লিমিটেড ৫. ক্রাউন বেভারেজ লিমিটেড ৬. যমুনা নিটিং অ্যান্ড ডায়িং লিমিটেড ৭. যমুনা ডেনিমস লিমিটেড ৮. যমুনা স্পিনিং মিলস লিমিটেড ৯. শামীম স্পিনিং মিলস লিমিটেড ১০. শামীম কম্পোজিট মিলস লিমিটেড ১১. শামীম রোটোর স্পিনিং লিমিটেড ১২. শামীম গার্মেন্টস ১৩. যমুনা ডেনিমস গার্মেন্টস ১৪. যমুনা ডেনিমস ওয়েভিং লিমিটেড ১৫. প্যাগাসাস লেদারস লিমিটেড ১৬. যমুনা ডিস্ট্রিলারি লিমিটেড ১৭. যমুনা ওয়েল্ডিং ইলেক্ট্রোড লিমিটেড ১৮. যমুনা ইলেকট্রনিক্স অ্যান্ড অটোমোবাইলস ১৯. যমুনা টায়ার অ্যান্ড রাবারস ইন্ডাস্ট্রিজ ২০. যমুনা পেপারস মিলস ২১. যমুনা আয়রন অ্যান্ড স্টিল মিলস লিমিটেড ২২. যমুনা গ্লাস ইন্ডাস্ট্রিজ
২৩. যমুনা পাওয়ার লিমিটেড ২৪. যমুনা প্রিন্টিং অ্যান্ড পাবলিশিং লিমিটেড ২৫. যমুনা ফ্যান অ্যান্ড ক্যাবলস লিমিটেড ২৫. যমুনা পলি সিল্ক লিমিটেড ২৬. যমুনা লজিস্টিক অ্যান্ড শিপিং লিমিটেড ২৭. যমুনা বিল্ডার্স লিমিটেড ২৮. যমুনা গ্যাস লিমিটেড ২৯. হোলসেল ক্লাব লিমিটেড ৩০. যমুনা ওয়াশিং
৩১. হুরিয়ান এইচটিএফ লিমিটেড ৩২. যমুনা মিডিয়া লিমিটেড
৩৩. লন প্রসেসিং লিমিটেড ৩৪. যমুনা ইলেকট্রিক ম্যানুফ্যাচারিং ৩৫. যমুনা ফুডস লিমিটেড ৩৬. হোরক্যাচার লিমিটেড ৩৭. যমুনা ব্রেয়ারি অ্যান্ড বেভারেজ লিমিটেড ৩৮. যমুনা ডেনিমস টেকনোলজি লিমিটেড।",22/9/2020,economics
উইমেন এন্টারপ্রেনার অ্যাসোসিয়েশনের নতুন কমিটি,"উইমেন এন্টারপ্রেনার অ্যাসোসিয়েশন অব বাংলাদেশ-মহিলা বিষয়ক অধিদফতরের অধীনে নিবন্ধিত অলাভজনক একটি সংগঠন।



১৯৯৩ সালে দেশের প্রথম নারী ব্যবসায়ীদের সংগঠন হিসাবে এটি প্রতিষ্ঠিত হয়। রোকেয়া আফজাল এর প্রতিষ্ঠাতা প্রেসিডেন্ট, যিনি স্বপ্ন দেখতেন এ সংগঠন বাংলাদেশের নারীদের স্বার্থ রক্ষা করবে। দেশের প্রথম নারী উদ্যোক্তা সংগঠন হিসাবে এর প্রতিষ্ঠা করেন। ৪ জুলাই অনলাইনে, ২০২০-২০২২ এর জন্য উই’র নতুন বোর্ড নির্বাচন অনুষ্ঠিত হয় এবং নবনির্বাচিত বোর্ড নেতত্বে যারা এসেছেন, তারা হলেন: প্রেসিডেন্ট-টুটলি রহমান, ভাইস প্রেসিডেন্ট-১ রুবিনা হোসেন, ভাইস প্রেসিডেন্ট-২ নূরজাহান শাহাব, সেক্রেটারি মাহজাবিন হাশিম, জয়েন্ট সেক্রেটারি সানজিদা হক, ট্রেজারার নীলু সিদ্দিক, জয়েন্ট ট্রেজারার খুরশিদা রহমান, আফরোজা নাজনীন সুমি, নিলুফার করিম, বদরুননাহার, নাসরিন খান আন্নি, শিরিনদত্ত, আকলিমা সুলতানা সনি।নবনির্বাচিত প্রেসিডেন্ট টুটলি রহমান বলেন, কভিড ১৯ মহামারীর এ সময়ে আমদের সব অনুষ্ঠান অনলাইন প্ল্যাটফর্মে অনুষ্ঠিত হবে। আমরা দ্রুত শিখে নেবো কিভাবে অনলাইনে ইভেন্ট এবং জুম মিটিং করতে হয়। আমরা অনলাইনে অধিপরামর্শ, প্রশিক্ষণ, ওয়েবিনার এবং মহামারীর এ সময়ে সাহস যোগাতে বিভিন্ন অনুষ্ঠানের আয়োজন করব। এটাই আগামী দুবছরে (২০২০-২০২১) আমাদের লক্ষ্য।
",22/9/2020,economics
পাঁচ বছরে জিডিপিতে ২ শতাংশ অবদান রাখবে ভেঞ্চার ক্যাপিটাল,"আগামী ৫ বছরে দেশের মোট দেশজ উৎপাদনে (জিডিপি) ২ শতাংশ অবদান রাখবে ভেঞ্চার ক্যাপিটাল। আর এক্ষেত্রে সরকারের কার্যকর সহযোগিতা জরুরি।



রোববার এক অনলাইনে আলোচনায় এখাতের উদ্যোক্তারা এসব কথা জানান। আলোচনা অংশ নেয়া পরিকল্পনামন্ত্রী এমএ মান্নান এবং তথ্য ও যোগাযোগ প্রতিমন্ত্রী জুনাইদ আহমেদ পলক বলেন, সরকার এখাতের বিকাশের বিষয়টি ভাবছে। তাই নতুন উদ্যোক্তা তৈরিতে যে কোনো ধরনের সহায়তা দেয়া হবে। এখাতের সংগঠন ভেঞ্চার ক্যাপিটাল অ্যান্ড প্রাইভেট ইক্যুইটি অ্যাসোসিয়েশন অব বাংলাদেশ (ভিসিপিয়াব) এবং ক্যাপিটাল মার্কেট জার্নালিস্ট ফোরাম (সিএমজেএফ) যৌথভাবে এ আলোচনা সভার আয়োজন করে। বৈঠকের সভাপতিত্ব ও মূলপ্রবন্ধ উপস্থাপন করেন ভিসিপিয়াব চেয়ারম্যান শামীম আহসান। অনুষ্ঠানে আরও বক্তব্য দেন বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) চেয়ারম্যান ড. শিবলী রুবাইয়াত-উল-ইসলাম, ব্যবসায়ীদের শীর্ষ সংগঠন এফবিসিসিআই সভাপতি শেখ ফজলে ফাহিম, ভিসিপিয়াবের মহাসচিব শওকত হোসেন, বেসিসের সভাপতি সৈয়দ আলমাস কবীর, মসলিন ক্যাপিটালের ব্যবস্থাপনা পরিচালক ওয়ালি-উল-মারুফ মতিন, সিএমজেএফ'র নির্বাহী সদস্য সুজয় মহাজন, ইনফ্লেকশন ভেঞ্চারের অংশীদার তানভীর আলী, পাঠাওয়ের প্রধান নির্বাহী কর্মকর্তা হুসেইন এম ইলিয়াস এবং স্টার্টআপ ঢাকার সহ-প্রতিষ্ঠাতা সামাদ মিরালি।উল্লেখ্য, যখন একটি কোম্পানি বাজারে নতুন এবং মৌলিক কোনো সেবা বা পণ্য নিয়ে ব্যবসা শুরু করে তাকে স্টার্টআপ বলা হয়। এর উদ্দেশ্য হচ্ছে, মৌলিক একটি উদ্যোগকে ছোট থেকে ধীরে ধীরে বড় করে বিকশিত করা। বাংলাদেশে স্টার্টআপ ব্যবসার মধ্যে উবার বা পাঠাও অন্যতম। এই স্টার্টআপ ব্যবসায় পুঁজির যোগান দেয় ভেঞ্চার ক্যাপিটাল।অনুষ্ঠানের প্রধান অতিথি পরিকল্পনামন্ত্রী এমএ মান্নান বলেন, আমাদের দেশে প্রচুর তরুণ উদ্যোক্তা রয়েছে। এখাতের সহায়তা দিলে তারা কর্মসংস্থান তৈরিতে ভূমিকা রাখতে পারে। তাই বাজেটে এ খাতকে গুরুত্ব দেয়া হয়েছে। আগামীতেও এ খাতের বিকাশে সরকার সহায়তা দেবে। বিশেষ অতিথি তথ্যপ্রযুক্তি প্রতিমন্ত্রী জুনাইদ আহমেদ পলক বলেন, সরকার দীর্ঘদিন ধরেই উদ্ভাবন এবং স্টার্টআপে নজর দিয়ে আসছে। কারণ সেটি আমাদের ‘সোনার বাংলা’র স্বপ্নকে বাস্তবায়ন করার অন্যতম পন্থা। আমরা আর্থিক সহায়তার মাধ্যমে ছোট-বড় সব ধরনের ব্যবসায়ের জন্য প্রণোদনা প্যাকেজ চালু করেছি। স্টার্টআপকে সহায়তার জন্য নীতিমালা তৈরি করা হয়েছে। উদাহরণ দিয়ে তিনি বলেন, রাইড শেয়ারিংয়ের ক্ষেত্রে উৎস ভ্যাট কর্তন রহিত করা হয়েছে। স্টার্টআপ বাংলাদেশ তার অ্যাক্সেলারেটর প্রোগ্রাম এবং স্টার্টআপ ফান্ডের মাধ্যমে দেশের স্টার্টআপ ইকোসিস্টেমকে সহায়তা করছে। আমরা আগামীতেও যাতে স্টার্টআপগুলো বেড়ে উঠতে পারে তার জন্য নীতিগত ও আর্থিক সহায়তা অব্যাহত রাখব।বক্তারা বলেন, বর্তমানে এ খাতে প্রায় ৭ লাখ লোকের কর্মসংস্থান। ফলে ২০২০-২১ অর্থবছরের বাজেটে বাংলাদেশি স্টার্টআপকে প্রণোদনা ও নীতিগত সহায়তা দেয়া জরুরি। শামীম আহসান বলেন, করোনার কারণে আমাদের ব্যবসায় এবং অর্থনীতি উভয়ই অভূতপূর্ব সমস্যার সম্মুখীন হয়েছে। ভেঞ্চার ক্যাপিটালের সহায়তায় পরিচালিত আমাদের দেশের স্টার্টআপগুলো সাম্প্রতিক অর্থনৈতিক পরিস্থিতি টিকে থাকার লড়াই করছে। ফ্রান্স, সিঙ্গাপুর, জাপান এবং মালয়েশিয়াসহ বিভিন্ন উন্নত ও উন্নয়নশীল দেশের অর্থনৈতিক প্রবৃদ্ধিতে অগ্রণী ভূমিকা রাখছে ভেঞ্চার ক্যাপিটাল, সেখানে সরকারের পক্ষ থেকে ভেঞ্চার ক্যাপিটাল এবং স্টার্টআপ প্রয়োজনীয় আর্থিক ও নীতিগত সহায়তা দেয়া হয়। এতে কোম্পানিগুলোকে টিকে থাকতে সহায়ক হয়। বর্তমান পরিস্থিতিতে টিকে থাকতে বাংলাদেশি স্টার্টআপগুলোকেও ট্যাক্স অব্যাহতি, অনুদান, সহজ শর্তে ঋণ এবং ইক্যুইটি বিনিয়োগের মাধ্যমে একই ধরনের নীতিগত ও আর্থিক সহায়তা দেয়া জরুরি। এই ব্যবসাগুলো টিকে থাকলে ৭ লাখ মানুষের কর্মসংস্থান রক্ষা পাবে বলে উল্লেখ করেন শামীম আহসান।বিএসইসির চেয়ারম্যান প্রফেসর ড. শিবলী রুবাইয়াত-উল- ইসলাম বলেন, ২০১৫ সালে বিএসইসি অল্টারনেটিভ ইনভেস্টমেন্ট রুলস অনুমোদন দেয়। এই রুলসের মাধ্যমে বাংলাদেশে ইতিমধ্যেই অনেক ভেঞ্চার ক্যাপিটাল ও প্রাইভেট ইক্যুইটি কোম্পানি গড়ে উঠেছে। পাশাপাশি অনেকগুলো বিদেশি ভেঞ্চার ক্যাপিটাল কোম্পানি বাংলাদেশে কাজ করছে। তাদের জন্য ভেঞ্চার ক্যাপিটাল গাইডলাইন তৈরি করা হয়েছে। বিশ্বব্যাপী শেয়ার বাজারগুলো আইপিওর মাধ্যমে স্টার্টআপের নির্গমন (এক্সিট) সম্ভাবনা বাস্তবায়ন এবং ভেঞ্চার ক্যাপিটাল বিনিয়োগকারী পেতে সহায়তা করে। আমরা আমাদের স্টার্টআপগুলোর আইপিও প্রক্রিয়া সহজ করতে প্রয়োজনীয় সহায়তা সিস্টেম তৈরিতে অবশ্যই কাজ করব। বিশেষ অতিথি এফবিসিসিআই’র সভাপতি শেখ ফজলে ফাহিম বলেন, ভিসিপিয়াবের মহাসচিব শওকত হোসেন বলেছেন- নিবন্ধিত অল্টারনেটিভ ইনভেস্টমেন্ট ফান্ড ম্যানেজমেন্ট কোম্পানিতে বিনিয়োগ করার জন্য সরকার কিংবা বাংলাদেশ ব্যাংক একটি ফান্ড তৈরি করতে পারে। প্রাইভেট এবং অল্টারনেটিভ ইনভেস্টমেন্ট ফান্ডের সম্মিলিত বিনিয়োগে অল্টারনেটিভ ইনভেস্টমেন্ট ফান্ড খুবই কার্যকরী এবং সফল হবে। এছাড়া ১০ বছরের জন্য অল্টারনেটিভ ফান্ড ম্যানেজমেন্ট কোম্পানিকে আয়কর থেকে অব্যহতি দেয়া যেতে পারে। ভিসিপিই ফার্মকে তাদের কোর ব্যবসায় থেকে আয় করতে কমপক্ষে ১০ বছর সময় লেগে যায়। এর আগে আয় খুবই সীমিত হয় এবং সেটি দিয়ে শুধু কোম্পানিকে কোনোভাবে চালিয়ে নেয়া যায়। এই ছোট্ট আয়ের উপর ট্যাক্স এআইএফএম খাতের জন্য খুবই প্রতিবন্ধকতামূলক হবে। অল্টারনেটিভ ইনভেস্টমেন্টের ফান্ড ম্যানেজার এখনো নাজুক অবস্থায় আছে। এছাড়া এআইএফএম ডিল অধিক ঝুঁকিপূর্ণ। ভার্চুয়াল বৈঠকটিতে আরও উপস্থিত ছিলেন- স্টার্টআপ বাংলাদেশের বিনিয়োগ উপদেষ্টা টিনা জাবিন, এফএনএস মিডিয়ার চেয়ারম্যান ফেরদৌস আহমেদ, বিডিওএসএনের সাধারণ সম্পাদক মুনীর হাসান, ভিসিপিয়াবের ভাইস চেয়ারম্যান জিয়া ইউ আহমেদ, বিল্ড বাংলাদেশের উপদেষ্টা আরস্তু খান, সিএমজেএফের সভাপতি হাসান ইমাম রুবেল এবং সাধারণ সম্পাদক মনির হোসেন এবং বাংলাদেশ এঞ্জেলসের প্রতিষ্ঠাতা পরিচালক মিনহাজ আনোয়ার। ",22/9/2020,economics
ক্ষুদ্র উদ্যোক্তাদের জন্য ১১'শ কোটি টাকা সিড মানি চেয়েছে শিল্প মন্ত্রণালয়,"করোনা পরিস্থিতিতে এসএমই খাতের জন্য ঘোষিত প্যাকেজে ব্যাংকিং ব্যবস্থার আওতাবহির্ভূত অতিক্ষুদ্র ও ক্ষুদ্র উদ্যোক্তাদের ঋণ সহায়তার জন্য সিড মানি হিসেবে ১১'শ কোটি টাকা চেয়েছে শিল্প মন্ত্রণালয়।



বুধবার এক সংবাদ বিজ্ঞপ্তিতে এ কথা জানিয়েছে শিল্পমন্ত্রণালয়। এতে বলা হয়েছে, সিড মানি দিয়ে অতিক্ষুদ্র ও ক্ষুদ্র উদ্যোক্তাদের জন্য এসএমই ফাউন্ডেশন ৫'শ কোটি ও বিসিক ৬'শ কোটি টাকার ঋণ কর্মসূচি বাস্তবায়ন করা হবে। কোভিড-১৯ এর প্রাদুর্ভাবের কারণে অতিক্ষুদ্র, ক্ষুদ্র ও কুটির শিল্পের উদ্যোক্তাদের অপেক্ষাকৃত বেশি ক্ষতিগ্রস্থ হওয়ার বিষয়টি বিবেচনা করে শিল্প মন্ত্রণালয়ের উদ্যোগ গ্রহণ করেছে।

শিল্প মন্ত্রণালয়ের পক্ষ থেকে ৩০ এপ্রিল এ সংক্রান্ত একটি চিঠি অর্থ মন্ত্রণালয় বরাবর প্রেরণ করা হয়েছে।চিঠিতে উল্লেখ করা হয়েছে, প্রধানমন্ত্রী কর্তৃক ৫ এপ্রিল এসএমই খাতের জন্য ২০ হাজার কোটি টাকার প্রণোদনা প্যাকেজ ঘোষণার প্রেক্ষিতে এ খাতের প্রণোদনা প্যাকেজের অর্থ বিতরণের জন্য বাংলাদেশ ব্যাংক ১৩ এপ্রিল একটি পরিপত্র জারি করে। পরিপত্র অনুযায়ী বাণিজ্যিক ব্যাংকসমূহ ব্যাংকগ্রাহক সম্পর্কের ভিত্তিতে ঋণ কার্যক্রম পরিচালনা করবে এবং ঋণ গ্রহণের ক্ষেত্রে ইতিপূর্বে ঋণ গ্রহীতারা বিশেষ সুবিধা পাবে। এতে আরও বলা হয়, এসএমই খাতের জন্য প্রধানমন্ত্রী ঘোষিত প্রণোদনা প্যাকেজ বাস্তবায়নে সহযোগিতা প্রদান, করোনা পরিস্থিতিতে এসএমই খাতের সামগ্রিক বিষয় পর্যবেক্ষণ, করানাপরবর্তী সময়ে অতিক্ষুদ্র, ক্ষুদ্র ও কুটির এবং মাঝারি শিল্প খাতের শিল্প উদ্যোক্তা, শ্রমিক এবং সাপ্লাই চেইনের সঙ্গে জড়িতদের মূলধারায় ফিরিয়ে আনা এবং এ খাতসংশ্লিষ্টরা কিভাবে ঘুরে দাঁড়াতে পারে সে লক্ষ্যে কাজ করার জন্য 'এসএমই খাত উজ্জীবন সংক্রান্ত কমিটি' গঠন করা হয়। ‘১৬ এপ্রিল গঠিত শিল্প মন্ত্রণালয়ের একজন অতিরিক্ত সচিবের নেতৃত্বে ১১ সদস্যবিশিষ্ট কমিটিকে এ বিষয়ে কার্যকর পদক্ষেপ ও সুপারিশমালা তৈরির দায়িত্ব প্রদান করা হয়। এসএমই খাত উজ্জীবন সংক্রান্ত কমিটিতে বাণিজ্য মন্ত্রণালয়, জাতীয় রাজস্ব বোর্ড, বাংলাদেশ ব্যাংক, বিসিক, এসএমই ফাউন্ডেশনসহ এসএমই খাতের সঙ্গে সংশ্লিষ্ট ট্রেডবডিসমূহ, যেমন: বাংলাদেশ ইঞ্জিনিয়ারিং শিল্প মালিক সমিতি (বিইআইওএ), জাতীয় ক্ষুদ্র ও কুটির শিল্প সমিতি, বাংলাদেশ (নাসিব) ও এফবিসিসিআইয়ের প্রতিনিধিকে অন্তর্ভুক্ত করা হয়েছে।’এর আগে ২২ এপ্রিল ভিডিও কনফারেন্সিংয়ের মাধ্যমে অনুষ্ঠিত 'এসএমই খাত উজ্জীবন সংক্রান্ত কমিটির প্রথম সভায় জানানো হয়, বর্তমানে ক্ষুদ্র ও কুটির শিল্পখাতে প্রায় ১৫ শতাংশ উদ্যোক্তা ব্যাংক থেকে ঋণ নিয়ে ব্যবসা করছেন। অবশিষ্ট ৮৫ শতাংশ উদ্যোক্তা আনুষ্ঠানিক ঋণ কার্যক্রমে জড়িত নন এবং তারা ব্যবসায়িক কার্যক্রম পরিচালনায় আনুষ্ঠানিক হিসাব সংরক্ষণে অভ্যস্ত নন। সভায় আরও জানানো হয়, করোনার প্রাদুর্ভাবের সংকটকালে বেঁচে থাকার জন্য বাস্তবিকপক্ষে অতিক্ষুদ্র ও ক্ষুদ্র উদ্যোক্তা ও তাদের সাঙ্গে সম্পৃক্তদের বেশি সহযোগিতা প্রয়োজন। সভায় এসব অতিক্ষুদ্র ও ক্ষুদ্র উদ্যোক্তার জন্য অতিজরুরি ভিত্তিতে সিড মানি সংগ্রহ করে এসএমই ফাউন্ডেশন ও বিসিকের উদ্যোগে বিশেষ ঋণ কর্মসূচি পরিচালনার সিদ্ধান্ত গৃহীত হয়। এর পরিপ্রেক্ষিতেই বিশেষ ঋণ কর্মসূচি বাস্তবায়নে এসএমই ফাউন্ডেশন ও বিসিকের অনুকূলে মোট ১১শ' কোটি টাকা সিড মানি হিসেবে বরাদ্দ প্রদানের জন্য শিল্প মন্ত্রণালয় ৩০ এপ্রিল অর্থ মন্ত্রণালয় বরাবর চিঠি প্রেরণ করে বলে প্রেস বিজ্ঞপ্তিতে বলা হয়। উল্লেখ্য, বাংলাদেশ পরিসংখ্যান ব্যুরোর ২০১৯ সালের জরিপ অনুযায়ী দেশে বর্তমানে ৪৬ হাজার ২৯১টি উৎপাদন ইউনিটের মধ্যে ৮৭ শতাংশই ক্ষুদ্র ও কুটির শিল্প। বর্তমানে দেশের উৎপাদন খাতের ৩৩ শতাংশ উৎপাদন করে থাকে ক্ষুদ্র ও কুটির শিল্প। এ শিল্পের সঙ্গে ১৩ লাখ ৯১ হাজার শ্রমিক ও কর্মকর্তা-কর্মচারী জড়িত রয়েছেন।",22/9/2020,economics
অর্থনীতিবিদ ও ব্যবসায়ীদের অভিমত: কারখানা চালুর উপায় বের করা জরুরি,"করোনাভাইরাসের প্রতিরোধ কার্যক্রম ঠিক রেখে বিকল্প কোনো উপায়ে কিছু শিল্প-কারখানা চালু করার বিষয়ে অভিমত দিয়েছেন দেশের অর্থনীতি বিশেষজ্ঞ ও ব্যবসায়ী নেতারা।



কেননা চলমান লকডাউনে পুরো অর্থনৈতিক কর্মকাণ্ড ভেঙে পড়ার উপক্রম হয়েছে। এক রকম বিপর্যস্ত হয়ে উঠেছে জনজীবন। ব্যবসা-বাণিজ্য. শিল্প-কলকারখানার ক্ষতি হচ্ছে অপূরণীয়।দোকানপাট, শপিংমল ও যোগাযোগ ব্যবস্থা বন্ধ থাকায় চরম বিপর্যয়ের মুখে পড়েছে দেশের সবকিছু। সবচেয়ে বেশি ক্ষতিগ্রস্ত হচ্ছেন শিল্প উদ্যোক্তারা। চোখের সামনে অনেকের বহু কষ্টে অর্জিত শিল্প প্রতিষ্ঠান কঠিন এক বিপর্যয়ের দিকে ধাবিত হচ্ছে। ব্যাংকের দায়-দেনা পরিশোধ করা নিয়েও দুশ্চিন্তার শেষ নেই। অথচ এসব শিল্প প্রতিষ্ঠান কার্যকরভাবে সুরক্ষা দিতে এখন পর্যন্ত কোনো দিকনির্দেশনা আসেনি।এ অবস্থায় সংশ্লিষ্টরা বলছেন, সীমিত আকারে হলেও পর্যায়ক্রমে শিল্প-কারখানা লকডাউন থেকে মুক্ত করে দেয়া প্রয়োজন। করোনা প্রতিরোধ কার্যক্রমের পাশাপাশি দ্রুত উৎপাদনে যেতে হবে। যেখানে রফতানির নতুন সম্ভাবনা তৈরি হয়েছে আগেভাগে সেসব বাজার আমাদের ধরতে হবে। পাশাপাশি যেসব শিল্প-কলকারখানার মাধ্যমে স্থানীয় চাহিদার অনেকখানি মেটানো সম্ভব, সেগুলো বিকল্প উপায়ে হলেও চালু করতে হবে। তা না হলে এভাবে চলতে থাকলে অর্থনীতির যে ভয়াবহ ক্ষতি হবে সেটি সহ্য করার মতো সক্ষমতা বাংলাদেশের নেই।প্রসঙ্গত, ৩ মে পর্যন্ত লকডাউন বহাল থাকলেও অর্থনীতির চরম ক্ষতির কথা মাথায় নিয়ে ভারত সরকারের নতুন গাইডলাইন অনুযায়ী ২০ এপ্রিল থেকে বিভিন্ন সেক্টরে কাজ শুরু হয়ে যাবে। এর ফলে প্রায় ৬৫ শতাংশ মানুষ কাজে ফিরবে বলে আশা করা হচ্ছে। এছাড়া করোনায় আক্রান্ত অনেক দেশ ইতোমধ্যে এর বিস্তার রোধ করে সীমিত আকারে লকডাউন তুলে অর্থনৈতিক কর্মকাণ্ড চালু করার ঘোষণা দিয়েছে। এর মধ্যে সবচেয়ে বেশি এগিয়ে রয়েছে চীন। এরপরই আছে জার্মানি, নিউজিল্যান্ড, সিঙ্গাপুরসহ আরও কয়েকটি দেশ।বেসরকারি গবেষণা প্রতিষ্ঠান সেন্টার ফর পলিসি ডায়ালগের বিশেষ ফেলো ড. মোস্তাফিজুর রহমান যুগান্তরকে বলেন, বাংলাদেশের অর্থনীতি ৮০ থেকে ৮৫ শতাংশই অভ্যন্তরীণ চাহিদার সঙ্গে সম্পৃক্ত। ফলে ঢালাওভাবে সব অর্থনৈতিক কমর্কাণ্ড বন্ধ করা যাবে না। তাই উৎপাদন সচল রাখতে স্বাস্থ্যবিধি মেনে কিছু প্রতিষ্ঠান চালু রাখা উচিত। না হলে সংকট আরও বাড়বে।জানতে চাইলে পলিসি রিসার্স ইন্সটিটিউটের নির্বাহী পরিচালক আহসান এইচ মনসুর রোববার যুগান্তরকে বলেন, স্বাস্থ্যবিধি মেনে কিছু কারখানা অবশ্যই চালু করা উচিত। কারণ বিশ্বের অনেক দেশ লকডাউন হয়নি। আবার কিছু লকডাউন হলেও তারা আবার খুলে দিয়েছে। এ অবস্থায় আমাদের গার্মেন্ট বন্ধ রাখলে অর্ডার অন্য দেশে চলে যাবে। দ্বিতীয়ত, কারখানা বন্ধ রাখলে শ্রমিকদের আয়ের পথ নেই। তৃতীয়ত, উৎপাদন বন্ধ রাখা কোনো সমাধান নয়। তিনি বলেন, ভ্যাকসিন আবিষ্কার না হওয়া পর্যন্ত করোনা থাকবে। তাই বলে ততদিন উৎপাদন বন্ধ থাকবে? নিশ্চয়ই নয়। ধাপে ধাপে কারখানা চালু করতে হবে।এফবিসিসিআইর সহসভাপতি সিদ্দিকুর রহমান বলেন, এই মুহূর্তে জীবনের সুরক্ষা সবচেয়ে বড়। কিন্তু বাংলাদেশে কতজন মানুষ লকডাউন মানছে, ঘরে থাকছে? অন্যদিকে বিদেশি ক্রেতারা তাদের অর্ডার স্থানান্তরে চাপ দিচ্ছে। ইতোমধ্যেই একাধিক বায়ার তাদের ফ্যাব্রিক্স চীনে ফেরত পাঠাতে বলেছে। কারণ চীন, ভিয়েতনাম, পাকিস্তান কাজের জন্য প্রস্তুত হয়ে গেছে। এসব অর্ডার একবার চলে গেলে ২-৪ বছরে আর পাওয়া যাবে না। সেজন্য এখন যে করেই হোক দেশের অর্থনীতির কথা চিন্তা করে একটি ফর্মুলায় কারখানা চালু রাখার বিষয়ে নির্দেশনা আসা উচিত।বাংলাদেশ টেক্সটাইল মিলস অ্যাসোসিয়েশনের (বিটিএমএ) সভাপতি মোহাম্মদ আলী খোকন বলেন, করোনার প্রভাবে বিদেশি অর্ডার বাতিল-স্থগিতসহ টেক্সটাইল শিল্পের যে ক্ষতি হওয়ার তা হয়ে গেছে। এখন ঈদ সামনে রেখে শিল্প চালু করতে পারলে অন্তত পক্ষে লোকসান কিছুটা কমানো যাবে। তিনি বলেন, সরকারের উচ্চ মহলের সঙ্গে শিল্প চালুর বিষয়ে স্পষ্ট দিকনির্দেশনা চেয়েছি। বর্তমানে শিল্প চালু রাখার বিষয়ে সরকারের একেকটি সংস্থা একেক ধরনের নির্দেশনা দিচ্ছে।সংশ্লিষ্টরা বলেছেন, সীমিত আকারে উৎপাদন ব্যবস্থা চালু করার জন্য আগে করোনা ভাইরাস বহনকারীদের শনাক্ত করতে পরীক্ষার হার বাড়াতে হবে। বিশেষ করে উৎপাদন খাতের সঙ্গে জড়িতদের অগ্রাধিকার ভিত্তিতে পরীক্ষা করে যাদের মধ্যে করোনা নেগেটিভ পাওয়া যাবে তাদের উৎপাদন ব্যবস্থায় নিয়ে আসতে হবে। সরকারি সহায়তা নিয়ে তাদের থাকা ও খাওয়ার জন্য বিকল্প ব্যবস্থা করা যেতে পারে। এভাবে করোনা সংক্রমণমুক্ত রেখে উৎপাদন খাতকে পর্যায়ক্রমে চালু করা যেতে পারে। সরকার চাইলে পরীক্ষামূলক উদ্যোগ নিতে পারে।এ প্রসঙ্গে বাণিজ্য সচিব ড. জাফর উদ্দিন বলেন, এটা ঠিক যে টানা লকডাউনের ফলে দেশের উৎপাদন, রফতানি খাতসহ ব্যবসা-বাণিজ্যের মারাত্মক ক্ষতি হচ্ছে। তারপরও করোনার সংক্রমণ রোধে লকডাউন চলমান রয়েছে। কেননা মানুষের জীবনের নিরাপত্তা দিতে হবে আগে। এ অবস্থায় লকডাউন তুলে বা সীমিত আকারে শিথিল করে উৎপাদন ব্যবস্থা চালু করার বিষয়টি একেবারেই সরকারের নীতিনির্ধারণীর উচ্চ পর্যায়ে বিবেচনাধীন রয়েছে। এ ব্যাপারে ওই পর্যায় থেকেই প্রয়োজনীয় সিদ্ধান্ত আসবে।পরিকল্পনা কমিশনের সাধারণ অর্থনীতি বিভাগের সদস্য (সিনিয়র সচিব) ড. শামসুল আলম বলেন, করোনার প্রভাব মোকাবেলায় সরকারকে দু’দিকেই যুদ্ধ করতে হচ্ছে। একদিকে মানুষের জীবন রক্ষা, অন্যদিকে সার্বিক প্রয়োজন মেটাতে নিত্যপণ্যের জোগান নিশ্চিত করা। জনগণকে যেমন স্বাস্থ্যবিধি ও স্বাস্থ্য শিষ্টাচার মানতে প্রয়োজনে বাধ্য করতে হবে। তেমনি পরিকল্পিতভাবে উৎপাদন ব্যবস্থা ঠিক রাখতে হবে। তিনি বলেন, উৎপাদন ঠিক রাখতে নতুন আয়োজন এবং নতুন চিন্তার দরকার। কিন্তু দীর্ঘমেয়াদে উৎপাদন কার্যক্রম ব্যাহত হলে দেশের অর্থনীতিতে বিপর্যয় নেমে আসতে পারে। সে বিষয়ে সরকার অবশ্যই সতর্ক রয়েছে।সূত্র জানায়, করোনার কারণে ইউরোপ ও আমেরিকার উৎপাদন ব্যবস্থা এখন ভেঙে পড়েছে। মধ্যপ্রাচ্যের উন্নয়ন কার্যক্রমও স্থবির হয়ে পড়েছে। চীনের অভিজ্ঞতা থেকে দেখা গেছে, ৩-৪ মাসের মধ্যেই করোনার ভয়াল থাবা নিয়ন্ত্রণে চলে আসে। ফলে করোনার থাবায় আক্রান্ত দেশগুলোতে আগামী কয়েক মাসের মধ্যে বিভিন্ন পণ্যের চাহিদা বেড়ে যাবে। একই সঙ্গে এখন বিশ্বব্যাপী করোনার সংক্রমণ রোধের বিভিন্ন উপকরণের চাহিদা তুঙ্গে রয়েছে। এর মধ্যে রয়েছে ব্যক্তিগত সুরক্ষা সামগ্রীসহ (পিপিই) বিভিন্ন ধরনের ওষুধ সামগ্রী। ফলে অভ্যন্তরীণ চাহিদা মেটানোর পাশাপাশি এসব সামগ্রী বিদেশে রফতানির সুযোগ থাকবে। এছাড়া নানা পণ্যের চাহিদাও বাড়বে। এ বিষয়েও বাংলাদেশকে এখনই প্রস্তুতি নিতে হবে।ইতোমধ্যে জাপান ঘোষণা দিয়েছে, চীন থেকে তাদের বিনিয়োগ প্রত্যাহার করবে। ফলে ওইসব বিনিয়োগ আকর্ষণে এখন ভিয়েতনাম, লাওস, কম্বোডিয়া, থাইল্যান্ড প্রতিযোগিতায় নেমেছে। ভারতও জাপানের বাজার ধরার চেষ্টা করছে। তাই বাংলাদেশকেও এসব নিয়ে ভাবতে হবে। জাপানের সঙ্গে বাংলাদেশের ইতিবাচক সম্পর্ককে কাজে লাগিয়ে নতুন বাজারে প্রবেশ করতে হবে।পদ্মা ব্যাংকের চেয়ারম্যান চৌধুরী নাফিজ শরাফাত বলেন, করোনার ফলে বাংলাদেশের জন্য এক ধরনের সম্ভাবনাও তৈরি হয়েছে। চীন থেকে জাপান বিনিয়োগ তুলে নিচ্ছে। সেগুলোকে বাংলাদেশে আনার উদ্যোগ নিতে হবে। ইউরোপ-আমেরিকার বাজার ধরতে এখনই কাজ করতে হবে। মধ্যপ্রাচ্যের শ্রমের বাজারে বড় পরিবর্তন আসবে। সেটা ধরতে দক্ষ শ্রমিক তৈরির কাজে এখনই হাত দিতে হবে। তিনি বলেন, তবে সবার আগে এখন মানুষের জীবনের নিরাপত্তা নিশ্চিত করতে হবে। তারপর উৎপাদন ব্যবস্থা নিজস্ব গতিতে চালু করতে হবে। এক্ষেত্রে শুধু সরকারই নয়, দেশের উদ্যোক্তা, শ্রমিক-কর্মচারী সব শ্রেণি-পেশার লোকজনকে এগিয়ে আসতে হবে।ঢাকা চেম্বারের সাবেক সভাপতি বিজনেস ইনিশিয়েটিভ লিডিং ডেভেলপমেন্টের (বিল্ড) চেয়ারম্যান আবুল কাশেম খান বলেন, করোনাভাইরাসের সংক্রমণে আমরা কোন পর্যায়ে আছি সেটা আগে দেখতে হবে। এটা পর্যালোচনা করতে একটি বিশেষজ্ঞ কমিটি গঠন করা যেতে পারে। কমিটির সুপারিশের ভিত্তিতে কারখানা চালুর বিষয়ে সিদ্ধান্ত নিতে হবে।প্রসঙ্গত, ২৬ মার্চ থেকে দেশে লকডাউন চলছে। ২৫ এপ্রিল এর মেয়াদ শেষ হবে। কিন্তু করোনা পরিস্থিতি বিবেচনায় নিয়ে এই সময়সীমা আরও বাড়তে পারে।এদিকে সূত্র জানায়, নতুন করে সাধারণ ছুটির মেয়াদ বাড়লেও সীমিত আকারে কিছু খাতে ছাড় দেয়া হতে পারে। সেজন্য উপায় খুঁজে বের করতে সরকারের উচ্চপর্যায়ে আলোচনা অব্যাহত আছে।",22/9/2020,economics
ঋণের কিস্তি ও সুদহার স্থগিত করা জরুরি: প্রধানমন্ত্রীর কাছে শিল্প উদ্যোক্তাদের দাবি,"করোনাভাইরাসের নেতিবাচক প্রভাব মোকাবেলায় প্রধানমন্ত্রী শেখ হাসিনা ঘোষিত বিশেষ আর্থিক প্যাকেজ অবশ্যই ইতিবাচক সিদ্ধান্ত। কিন্তু এ মুহূর্তে সবার আগে প্রয়োজন শিল্প উদ্যোক্তা ব্যবসায়ীদের চলতি ঋণের কিস্তি পরিশোধের সময়সীমা বাড়ানো।



একই সঙ্গে ঋণের বিপরীতে সুদ আরোপ স্থগিত করে মূল ঋণসহ আরোপিত সুদ একটি ব্লক অ্যাকাউন্টে কমপক্ষে এক বছরের জন্য নিয়ে যাওয়া। তাহলে এর ওপর আর সুদ আরোপিত হবে না। ফলে ঋণের অঙ্ক বাড়বে না। এর ফলে একদিকে উদ্যোক্তাদের চলতি ঋণ যেমন খেলাপি হবে না, তেমনি প্রধানমন্ত্রী ঘোষিত প্যাকেজের আওতায় নতুন ঋণ সুবিধা পেতে সমস্যাও হবে না। কিন্তু এ ঘোষণা না এলে বেশির ভাগ শিল্পপ্রতিষ্ঠান চালু করাই সম্ভব হবে না।বেশ কয়েকজন শিল্প উদ্যোক্তা ও ব্যবসায়ী সংগঠনের নেতারা এবং কয়েকজন বিশেষজ্ঞ রোববার যুগান্তরের কাছে এমন প্রতিক্রিয়া ব্যক্ত করেন।তারা বলেন, প্রধানমন্ত্রী ঘোষিত প্রায় ৭৩ হাজার কোটি টাকার বিশেষ ঋণ ও আর্থিক প্রণোদনা প্যাকেজ নিঃসন্দেহে একটি সঠিক সিদ্ধান্ত। এটি প্রধানমন্ত্রী শেখ হাসিনার সময়োপযোগী সাহসী উদ্যোগ। এজন্য সরকারপ্রধানকে আমরা অবশ্যই ধন্যবাদ জানাই এবং তার প্রতি আমরা কৃতজ্ঞ। কিন্তু এখানে কয়েকটি বৈশ্বিক প্রভাবের সরল অঙ্ক আমাদের গুরুত্বের সঙ্গে আমলে নিতে হবে। প্রথমত, করোনা প্রভাবের কারণে বিশ্বজুড়ে মানুষের ক্রয়ক্ষমতা স্বাভাবিকভাবে হ্রাস পাবে। একেবারে অপরিহার্য জিনিস ছাড়া মানুষ এখন তার ফ্যাশনসহ বিভিন্ন ক্ষেত্রে চাহিদার লাগাম টেনে ধরবে। বাজেট কাটছাঁট করবে। এর ফলে বেশিরভাগ শিল্পপ্রতিষ্ঠান আগের মতো সহসা পণ্য উৎপাদনে অর্ডার বা কার্যাদেশ পাবে না। এছাড়া সেভাবে চাহিদা না পেলে অনেকে ফ্যাক্টরি চালু করার ঝুঁকি নেবে না। কেউ কেউ চালু করলেও সীমিত আকারে করবেন। এই নেতিবাচক প্রভাব শুধু রফতানিমুখী শিল্পের ক্ষেত্রে নয়, সব ক্ষেত্রেই পড়বে। প্রতিটি শিল্পপ্রতিষ্ঠানের মাথার ওপর এখন এই ‘করোনা খক্ষ’ ঝুলছে।দ্বিতীয়ত, আল্লাহর রহমতে যদি এ সংকট দ্রুত কেটেও যায়, তাহলে শিল্প উদ্যোক্তা ও ব্যবসায়ীদের সামনে বড় চ্যালেঞ্জ হল- ব্যাংকের চলতি ঋণের কিস্তি পরিশোধ করার বাধ্যবাধকতা। কিন্তু ফ্যাক্টরি যেহেতু বন্ধ, সেহেতু ফ্যাক্টরি থেকে মালিকদের নিয়মিত আয়ের পথও বন্ধ। বিপরীতে ব্যয়ের হিসাব থেমে নেই। ব্যয়ের চাপ প্রবল। সেক্ষেত্রে বেশিরভাগ শিল্পমালিক শেষ পর্যন্ত ব্যাংকের দায়দেনা পরিশোধ করতে পারবেন না। ফলে বিরূপ পরিস্থিতির কারণে অনেকে ঋণখেলাপি হিসেবে চিহ্নিত হবেন।তৃতীয়ত, এ অবস্থায় কোনো ঋণখেলাপি ব্যক্তি যদি ব্যাংকের কাছে ওয়ার্কিং ক্যাপিটাল বা চলতি মূলধন হিসেবে প্রধানমন্ত্রী ঘোষিত বিশেষ প্যাকেজের ঋণ চান, তাহলে তার এই ঋণ পাওয়ার সম্ভাবনা খুবই ক্ষীণ। কেননা ঋণ দেয়া হবে ব্যাংক-গ্রাহক সম্পর্কের ভিত্তিতে। সঙ্গত কারণে প্রধানমন্ত্রী ঘোষিত বিশেষ প্যাকেজের ঋণ পেতে হলে শর্ত হিসেবে ব্যাংক আগে বলবে, খেলাপি ঋণের কিস্তি পরিশোধ করতে। সেটি যেহেতু তার পক্ষে সম্ভব হবে না, সেহেতু সরকারের আপৎকালীন এই ঋণ সুবিধা থেকে তিনি বঞ্চিত হবেন।চতুর্থত, শ্রমিক-কর্মচারীদের চাকরি সুরক্ষাসহ নিয়মিত বেতন-ভাতা পরিশোধের আলোচনা তখনই কার্যকর হবে, যখন সংশ্লিষ্ট মিল বা শিল্পপ্রতিষ্ঠান ভালোভাবে চালু রাখা সম্ভব হবে। এই সংকটের কারণে উৎপাদনের কার্যাদেশ না পেলে এবং খেলাপি ঋণের বোঝা ঘাড়ের ওপর চেপে বসলে এক পর্যায়ে শ্রমিক-কর্মচারীদের বেতন-ভাতার বিষয় গৌণ হয়ে পড়বে। কেননা মিল বন্ধ রেখে একজন মালিক কতদিন শ্রমিক-কর্মচারীদের বেতন-ভাতা দিতে পারবে। সেটি অবশ্যই প্রশ্নসাপেক্ষ বিষয়।তাই শিল্প উদ্যোক্তাসহ বিশ্লেষকরা মনে করেন, সরকারের শীর্ষ পর্যায় থেকে এ বিষয়ে একটি পৃথক বা সংযোজিত ঘোষণা আসা খুবই জরুরি। সেটি হল, পরিস্থিতি স্বাভাবিক না হওয়া পর্যন্ত কিংবা কমপক্ষে আগামী এক বছর পর্যন্ত ব্যবসায়ী ও শিল্প উদ্যোক্তাদের চলতি ঋণের কিস্তি ও সুদের হিসাব লক বা স্থগিত থাকবে। এক বছরের সুদ মওকুফ করলে সবচেয়ে ভালো হবে। এজন্য সরকার ব্যাংকগুলোকে প্রয়োজনীয় লাইফ লাইন সৃষ্টি করবে বা সাপোর্ট দেবে।এদিকে বিশ্লেষকদের কয়েকজন প্রধানমন্ত্রী ঘোষিত এই ঋণ সহায়তাকে ব্যাংকনির্ভর প্যাকেজ হিসেবে দেখছেন। তারা যুগান্তরকে বলেন, যদিও এই প্যাকেজের বহুমুখী ইতিবাচক প্রভাব রয়েছে, তথাপি এই ঋণ সুবিধা দেয়ার জন্য বাংকগুলোকে আগে তার তারল্য প্রবাহ ঠিক করতে হবে। কিন্তু আমরা তো ব্যাংকিং সেক্টরের চলমান দুরবস্থার কথা তো জানি। বেশিরভাগ ব্যাংক তারল্য সংকটের তীব্র জ্বরে আক্রান্ত। তারা বলছেন, এমনিতে একশ্রেণির ব্যাংক লুটেরাদের কারণে দিন দিন খেলাপি ঋণ বাড়ছে। সেই সঙ্গে পাল্লা দিয়ে বাড়ছে টাকা পাচার। তাই নতুন এই সংকট মোকাবেলা করতে গিয়ে যদি দেশের ভালো মান অর্জনকারী শিল্প উদ্যোক্তাদের খেলাপির পথে ঠেলে দেয়া হয়, তাহলে শিল্প প্রতিষ্ঠান চালু রাখা কঠিন হবে।এ প্রসঙ্গে অর্থ মন্ত্রণালয়ের আর্থিক প্রতিষ্ঠান বিভাগের সিনিয়র সচিব মো. আসাদুল ইসলাম রোববার যুগান্তরকে বলেন, চলমান পরিস্থিতিতে কোনো শিল্প উদ্যোক্তা ঋণের কিস্তি পরিশোধ করতে না পারলে আগামী জুন পর্যন্ত খেলাপি না করার নির্দেশ সব ব্যাংককে দিয়েছে বাংলাদেশ ব্যাংক। এটি স্বল্প সময়ের জন্য হলেও তা করা হয়েছে। এরপর আমরা পরিস্থিতি পর্যবেক্ষণ করব। তিনি আরও বলেন, এই সুবিধা ভোগ করার পরও খেলাপি হবে এমন ধারণা থাকা ঠিক নয়। উদ্যোক্তাদের এখন সংশ্লিষ্ট ব্যাংকগুলোর সঙ্গে যোগাযোগ রেখে সুবিধাগুলো প্রসঙ্গে বিস্তারিত জেনে নিতে হবে। তিনি মনে করেন, আলোচনার মাধ্যমে অনেক সমস্যার সমাধান হবে। এক প্রশ্নের জবাবে সিনিয়র সচিব বলেন, সৃষ্ট সংকট নিরসনে কেন্দ্রীয় ব্যাংক সবকিছু পর্যবেক্ষণ করছে। খেলাপি যাতে না হয় সে ব্যবস্থাও নেয়া হয়েছে।জানতে চাইলে বাংলাদেশ ব্যাংকের নির্বাহী পরিচালক ও মুখপাত্র মো. সিরাজুল ইসলাম যুগান্তরকে বলেন, যিনি এখন খেলাপি নন, তিনি ডিসেম্বর পর্যন্ত খেলাপি মুক্ত থাকতে পারবেন। যেমন- প্রথমে করোনার ক্ষতি বাবদ ছয় মাস, পরে খেলাপি নির্ণয়ে পদ্ধতিগত ছয় মাস, সব মিলিয়ে জানুয়ারি থেকে ডিসেম্বর পর্যন্ত খেলাপি মুক্ত থাকার সুযোগ পাবেন একজন ভালো গ্রাহক।পলিসি রিসার্স ইন্সটিটিউটের নির্বাহী পরিচালক ড. আহসান এইচ মনসুর যুগান্তরকে বলেন, প্রণোদনার প্যাকেজটি ইতিবাচক। এ প্রণোদনা থেকে কোনোভাবেই যাতে এখন যারা ঋণখেলাপি তাদের যাতে কোনো সুবিধা দেয়া না হয়, সেটি নিশ্চিত করতে হবে। কেননা ঋণখেলাপিদের এ প্যাকেজ থেকে নতুন করে অর্থ দিলে এর মূল উদ্দেশ্য ব্যাহত হবে।বাংলাদেশ টেক্সটাইল মিলস অ্যাসোসিয়েশনের (বিটিএমএ) সভাপতি মোহাম্মদ আলী খোকন বলেন, এই সংকটময় মুহূর্তে প্রধানমন্ত্রী ব্যবসায়ীদের পাশে দাঁড়ানোয় তাকে আন্তরিক ধন্যবাদ জানাই। তবে শিল্পের জন্য আরও দু-একটি বিষয়ে খেয়াল রাখা দরকার। যেমন- এই আপৎকালীন মুহূর্তে ব্যাংক ঋণের কিস্তি ও সুদ এক বছরের জন্য স্থগিতের নির্দেশনা আসা উচিত। এ বিষয়ে বিটিএমএ বাংলাদেশ ব্যাংকে আবেদন জানিয়েছে। জুলাই পর্যন্ত ঋণের কিস্তি মওকুফ করলেও সুদের ক্ষেত্রে কি হবে তা স্পষ্টীকরণ দরকার। যদি চক্রবৃদ্ধি হারে সুদ ব্যবসায়ীর ওপর জেঁকে বসে তাহলে এই সংকটময় পরিস্থিতিতে তা অনেক ব্যবসায়ী দিতে পারবে না। ফলে খেলাপি হওয়ার সম্ভাবনা দেখা দেবে। আর খেলাপি হলে প্রধানমন্ত্রী ঘোষিত প্যাকেজের অর্থ পাওয়া দুষ্কর হবে।বিকেএমইএ’র জ্যেষ্ঠ সহসভাপতি মোহাম্মদ হাতেম বলেন, আগামী ১ বছরের জন্য ঋণের কিস্তি এবং সুদ মওকুফ করে সরকারকে এ বিষয়ে নির্দেশনা দেয়া উচিত। কারণ বাংলাদেশ ব্যাংক ৬ মাসের ঋণের কিস্তি পরিশোধের শর্ত শিথিল করে যে সার্কুলার জারি করেছে তাতে সুদের বিষয়টি উল্লেখ করা হয়নি। এতে কিস্তি দেয়া থেকে ছাড় পেলেও ওভারডিউ সুদ চক্রবৃদ্ধি হারে ব্যবসায়ীদের ঘাড়ে বিশাল বোঝা হিসেবে চেপে বসবে, যা বহন করা বর্তমান প্রেক্ষাপটে কোনো ব্যবসায়ীর পক্ষে সম্ভব নয়। তিনি আরও বলেন, ঘোষিত প্রণোদনা প্যাকেজের জন্য প্রধানমন্ত্রীকে ধন্যবাদ। তবে তার সুফল পেতে হলে এসব বিষয় দ্রুত সিদ্ধান্ত নিতে হবে।জানতে চাইলে সাউথইস্ট ব্যাংকের ব্যবস্থাপনা পরিচালক (এমডি) এম কামাল হোসেন যুগান্তরকে বলেন, করোনায় ক্ষতিগ্রস্ত কাউকে জুন পর্যন্ত খেলাপি করা হবে না। তবে পরিস্থিতি কোথায় গিয়ে ঠেকে তা এখনও বলা যাচ্ছে না। হয়তো এ সুবিধা আরও বাড়াবে বাংলাদেশ ব্যাংক। প্রয়োজনে বাড়ানো উচিত।",22/9/2020,economics
শুল্ক কাঠামো লাইট ইঞ্জিনিয়ারিংয়ের অন্যতম সমস্যা,"শিল্প প্রতিমন্ত্রী কামাল আহমেদ মজুমদার বলেছেন, বাংলাদেশে হালকা প্রকৌশল (লাইট ইঞ্জিনিয়ারিং) খাত এ দেশেই আরও অনেক বেশি উৎপাদন করতে সক্ষম। কিন্তু নানা সমস্যার কারণে এ খাতটি মোটেও অগ্রসর হতে পারছে না। পুঁজির স্বল্পতা, অবকাঠামোর অভাবসহ অন্যান্য সমস্যার মধ্যে অন্যতম হল বাংলাদেশর শুল্ক বা কর কাঠামো। শুল্ক কাঠামো স্থানীয় ভাবে উৎপাদনের চেয়ে আমদানিকে উৎসাহিত করছে। যা জাতীয় অর্থনীতির জন্য মারাত্মক অশনি সংকেত।



শনিবার লাইট ইঞ্জিনিয়ারিং খাতের ভূমিকা, সম্ভাবনা, চ্যালেঞ্জ ও করণীয় নির্ধারণ বিষয়ক এক গোলটেবিল বৈঠকে (ভার্চুয়াল প্লাটফর্ম) প্রধান অতিথির বক্তব্যে তিনি এসব কথা বলেন। দৈনিক যুগান্তর, বিটাক ও এটুআইয়ের সমন্বিত উদ্যোগে অনুষ্ঠানটির আয়োজন করা হয়।কামাল আহমেদ মজুমদার বলেন, বাংলাদেশের হালকা প্রকৌশল খাতের বাজারের পরিমাণ বছরে প্রায় ৩০ হাজার কোটি টাকার। এর মধ্যে দেশীয়ভাবে প্রায় আট থেকে নয় হাজার কোটি টাকার বিভিন্ন প্রকার যন্ত্র ও যন্ত্রাংশ উৎপাদন এবং সেবার মাধ্যমে জিডিপিতে অবদান রেখে চলেছে। সারা পৃথিবীর বাজারের পরিমাণ প্রায় আট ট্রিলিয়ন ডলারের কাছাকাছি। এ খাতের গুরুত্ব অনুধাবন করে প্রধানমন্ত্রী ২০২০ সালকে হালকা প্রকৌশল পণ্যবর্ষ ঘোষণা করেছেন।তিনি বলেন, প্রধানমন্ত্রীর ঘোষিত হালকা প্রকৌশল পণ্য বর্ষ ২০২০ সফল করার লক্ষ্যে অর্থমন্ত্রীকে অনতিবিলম্বে একটি কমিশন গঠন করে সমস্ত লাইট ইঞ্জিনিয়ারিং খাতের উপর বিদ্যমান শুল্ক বা কর বৈষম্য নিরসনের ব্যবস্থা করতে হবে। দেশের শিল্পায়ন ও কর্মসংস্থানের স্বার্থে হালকা প্রকৌশল খাতের পণ্য ও কাঁচামাল আমদানির ক্ষেত্রে শুল্ক বা কর হারের যৌক্তিক সংস্কার অতি জরুরি।মূল্য সংযোজন কর (মূসক) সংক্রান্ত বৈষম্য তুলে ধরে তিনি বলেন, বর্তমানে কার্যকর নিয়ম অনুসারে মূলধনী যন্ত্র আমদানি করলে মুসক দিতে হবে না। আর স্থানীয়ভাবে তা উৎপাদন করলে মুসক দিতে হবে। এতে করে দেশীয় হালকা প্রকৌশল শিল্প মূসকের ক্ষেত্রে চরম বৈষম্যের স্বীকার হচ্ছে। আমদানি ও উৎপাদন- উভয় ক্ষেত্রেই মুসক একই থাকা যৌক্তিক।অর্থমন্ত্রীর উদ্দেশে তিনি বলেন, শুধুমাত্র রাজস্ব আদায়কে বড় করে না দেখে দেশে উৎপাদন সম্ভব- এমন পণ্য আমদানিকে অধিকতর সুযোগ না দিয়ে বরং স্থানীয়ভাবে উৎপাদনকে উৎসাহিত করা উচিত। তাহলে বৈদেশিক মুদ্রা সাশ্রয় হবে এবং নানাভাবে রাজস্ব আহরিত হবে।অনুষ্ঠানের সভাপতি যুগান্তর সম্পাদক সাইফুল আলম বলেন, বিটাক এবং যুগান্তরের উদ্যোগে এক বছর আগে আমরা একটা সেমিনার করেছিলাম। এরই পরিপ্রেক্ষিতে মাননীয় প্রধানমন্ত্রী ২০২০ সালকে দেশীয় পণ্যের বছর ঘোষণা করেন। এছাড়া বেশ কিছু পদক্ষেপও ঘোষণা করেছে সরকার। কিন্তু করোনার কারণে এর সুফল আমরা পাইনি। আজকের সেমিনারের ক্ষুদ্র শিল্পকে রক্ষা করতে এবং একে আরও এগিয়ে নেয়ার জন্য যেসব প্রতিষ্ঠান এবং যেসব সংস্থার প্রয়োজন হয়, সেগুলোর প্রতিনিধিরা সবাই উপস্থিত ছিলেন। কাজেই আশা করছি, সকলে মিলে একটি গ্রহনযোগ্য যৌক্তিক নীতিমালা প্রণয়ণ এবং সমন্বিত কর্মকৌশলের মধ্য দিয়ে বর্তমান চ্যালেঞ্জকে মোকাবেলা করে এ খাতটিকে এগিয়ে নিয়ে যেতে পারবো।সাইফুল আলম আরও বলেন, শিল্প প্রতিষ্ঠান এবং শিল্পে বিনিয়োগের যে পরিকল্পনা সরকার করছে, তার প্রাথমিক স্তর ভিত্তিই হলো ক্ষুদ্র শিল্প। বাংলাদেশের ক্ষুদ্র শিল্পের যেমন সমস্যা রয়েছে, তেমনি সম্ভাবনাও রয়েছে। আর সেই সম্ভাবনাকেই আমাদের কাজে লাগাতে হবে। শিল্পে কর বৈষম্য দূর করে আমাদের দেশীয় শিল্পের স্বার্থ রক্ষামূলক পরিকল্পনা গ্রহণ করতে হবে। এর মাধ্যমে বিনিয়োগ বাড়বে, কর্মসংস্থানের সুযোগ বাড়বে এবং ব্যক্তি উদ্যোক্তার প্রসার ঘটবে।অনুষ্ঠানে বিশেষ অতিথির বক্তব্যে শিল্প মন্ত্রণালয়ের সচিব কে এম আলী আজম বলেন, লাইট ইঞ্জিনিয়ারিং খাত মাদার অব ইন্ডাস্ট্রি। এটা বলা যথার্থ। আমাদের উদ্যোক্তারা যাতে ক্ষতিগ্রস্ত না হয়, সে বিষয়ে আমাদের খেয়াল রাখতে হবে। মেধাবী, দক্ষ ও কর্মক্ষম লোকবল নিয়ে আমাদের এগিয়ে যেতে হবে। এ সেক্টরের জন্য পৃথক নীতিমালা তৈরি করতে হবে। ইতিমধ্যেই নীতিমালা তৈরির উদ্যোগ নেয়া হয়েছে। এ সেক্টরের সমৃদ্ধির জন্য আমারা কাজ করে যাচ্ছি। এই শিল্প বিকাশে আমরা শিল্পপার্ক করার চিন্তা করছি। এই কাজের অগ্রগতিতে আমাদের কাছে বিসিক ইতিমধ্যে নয়টি প্রস্তাব পাঠিয়েছে। আমরা যাচাই বাছাই করে যতদূর সম্ভব অনুমোদন করার চেষ্টা করবো।বিটাক পরিচালক ড. সৈয়দ মো. ইহসানুল করিম বলেন, লাইট ইঞ্জিনিয়ারি সেক্টরকে নিয়ে একটা সুনিদিষ্ট পরিকল্পনা করা প্রয়োজন। এই সেক্টরে অনেকগুলো বিষয় জড়িত আছে। এর মধ্যে কমার্শিয়াল ও টেকনিক্যাল সাইড আছে। তরুণদের মেধার ক্ষেত্রে অন্য দেশের তুলনায় আমরা সুবিধাজনক অবস্থানে আছি। শিক্ষিত ও মেধাবী তরুণদের বিদেশমুখী থেকে ফিরিয়ে দেশে সুযোগ-সুবিধা দিয়ে কাজে লাগাতে হবে। আমাদের উন্নতি প্রযুক্তির ব্যবহার করতে হবে।বাংলাদেশ ইঞ্জিনিয়ারিং শিল্প মালিক সমিতির সভাপতি মো. আবদুর রাজ্জাক বলেন, এই মাদার সেক্টরকে আধুনিক করতে হবে। দুঃখজনক হলেও সত্য যে, এই সেক্টরের অভিভাবক শিল্প মন্ত্রণালয়। আর মন্ত্রণালয়ের পক্ষ থেকে বাজেটের আগে এনবিআরে কিছু সুপারিশ পাঠানো হয়েছিল। যা বিবেচনায় আনা হয়নি। দেশের শিল্পায়নের জন্য প্রয়োজনীয় মূলধনী যন্ত্রাংশ যদি লোকাল যোগান দেয়া হয় তাহলে কেন আমাদের সুবিধা দেয়া হবে না? হয়তো কোথাও একটা ভুল হচ্ছে। এ সেক্টরে অনেক সমস্যা রয়েছে। তবে সম্ভাবনাও বিশাল। এ সেক্টেরের উন্নয়নের মধ্যদিয়ে দেশের আরও উন্নয়ন হবে।বিটাকের মহাপরিচালক ড. মো. মফিজুর রহমানের পরিচালনা ভার্চুয়াল অনুষ্ঠানে আরও বক্তব্য রাখেন এসএমই ফাউন্ডেশনের ব্যবস্থাপনা পরিচালক মো. সফিকুল ইসলাম, জাতীয় রাজস্ব বোর্ডের প্রথম সচিব কাজী ফরিদ উদ্দিন, বাংলাদেশ ট্রেড অ্যান্ড ট্যারিফ কমিশনের সদস্য শাহ মো. আবু রায়হান আলবেরুনী, প্রফেসর মো. নুরুল আমিন, প্রফেসর মো. কামাল উদ্দিন (অব.) প্রমুখ।",22/9/2020,economics
ব্রডব্যান্ড ইন্টারনেট বন্ধের হুমকি,"ইন্টারনেট খাতে ভ্যাট জটিলতার সমাধান করতে এক মাসের আলটিমেটাম দিয়েছে ব্রডব্যান্ড ইন্টারনেট সেবাদাতাদের সংগঠন আইএসপিএবি। চলতি জুলাইয়ের মধ্যে যদি এর সমাধান করা না হয়, তাহলে সারা দেশে ব্রডব্যান্ড ইন্টারনেট বন্ধের হুমকি দিয়েছে তারা।



শনিবার এক ভার্চুয়াল সংবাদ সম্মেলনে এ আলটিমেটাম দেয় আইএসপিএবি। করোনার মহামারীর এই সময়ে ভার্চুয়াল যোগাযোগের জন্য ইন্টারনেটে মানুষের নির্ভরতা অনেক বেড়েছে। এ অবস্থায় ব্রডব্যান্ড সেবাদাতারা বন্ধের হুমকি দিল।আইএসপিএবি সভাপতি আমিনুল হাকিম বলেন, ভ্যাট জটিলতার সমাধান না হলে সীমিত আকারে সারা দেশে ইন্টারনেট বন্ধ করার পরিকল্পনা নিয়েছি। তবে কবে তা হবে নির্দিষ্ট করে বলেননি তিনি।তিনি বলেন, জুলাই মাসের মধ্যে দাবি না মানা হলে সুবিধামতো সময়ে সারা দেশে ১-২ ঘণ্টা ইন্টারনেট বন্ধ রাখব। কবে কখন এই কর্মসূচি নেয়া হবে তা সংগঠনের নেতাদের সঙ্গে আলোচনা করে চূড়ান্ত করা হবে। দাবি মানা না হলে ইন্টারনেট বন্ধের এ কর্মসূচি ধাপে ধাপে অর্থাৎ প্রতিমাসে বা সপ্তাহে সপ্তাহে চলমান থাকবে।আমিনুল বলেন, করোনা পরিস্থিতির মধ্যেও কর্মীদের স্বাস্থ্য ঝুঁকি ও বিল আদায় ৪০ থেকে ৫০ শতাংশ কমে গেলেও গ্রাহকদের নিরবচ্ছিন্ন সেবা দেয়া হচ্ছে।তিনি বলেন, ইন্টারনেটে ৫% ভ্যাট এবং ভ্যালু চেইনের অন্যান্য (আইটিসি, আইআইজি, এনটিটিএন) খাতে ১৫% আরোপিত ভ্যাট নিয়ে দীর্ঘদিন ধরে জটিলতা সৃষ্টি হয়েছে। ৫%ভ্যাট ইন্টারনেট গ্রাহক থেকে আদায় করে আইএসপি প্রতিষ্ঠানগুলো আর ১৫% ভ্যাট ভ্যালু চেইনের অন্যান্য খাত আইএসপিগুলো থেকে আদায় করে থাকে। ফলে ৫% ভ্যাট গ্রাহক থেকে আদায় করা হলেও আইটিসি, আইআইজি, এনটিটিএনকে ১৫% হারে ভ্যাট পরিশোধ করতে হচ্ছে। সবমিলে আইএসপিগুলোকে প্রায় ৩৫% ভ্যাট বাবদ খরচ দিতে হচ্ছে।ভার্চুয়াল এই সংবাদ সম্মেলনে ইন্টারনেটে ভ্যাট আরোপ নিয়ে প্রধানমন্ত্রীর কাছে আইএসপিএবির প্রস্তাব তুলে ধরেন সংগঠনটির সভাপতি।একই সঙ্গে ইন্টারনেটের সব ক্ষেত্রে ৫% অথবা ০% হারে ভ্যাট আরোপে প্রয়োজনীয় ব্যবস্থা গ্রহণ করলে (ইন্টারনেট সেবায় ৫% ভ্যাট এবং ভ্যালু চেইনের অন্যান্য ১৫% ভ্যাট) জটিলতা নিরসন হবে বলে জানান আমিনুল।
",22/9/2020,economics
পাঁচ বছরে জিডিপিতে ২ শতাংশ অবদান রাখবে ভেঞ্চার ক্যাপিটাল,"আগামী ৫ বছরে দেশের মোট দেশজ উৎপাদনে (জিডিপি) ২ শতাংশ অবদান রাখবে ভেঞ্চার ক্যাপিটাল। আর এক্ষেত্রে সরকারের কার্যকর সহযোগিতা জরুরি।



রোববার এক অনলাইনে আলোচনায় এখাতের উদ্যোক্তারা এসব কথা জানান। আলোচনা অংশ নেয়া পরিকল্পনামন্ত্রী এমএ মান্নান এবং তথ্য ও যোগাযোগ প্রতিমন্ত্রী জুনাইদ আহমেদ পলক বলেন, সরকার এখাতের বিকাশের বিষয়টি ভাবছে। তাই নতুন উদ্যোক্তা তৈরিতে যে কোনো ধরনের সহায়তা দেয়া হবে। এখাতের সংগঠন ভেঞ্চার ক্যাপিটাল অ্যান্ড প্রাইভেট ইক্যুইটি অ্যাসোসিয়েশন অব বাংলাদেশ (ভিসিপিয়াব) এবং ক্যাপিটাল মার্কেট জার্নালিস্ট ফোরাম (সিএমজেএফ) যৌথভাবে এ আলোচনা সভার আয়োজন করে। বৈঠকের সভাপতিত্ব ও মূলপ্রবন্ধ উপস্থাপন করেন ভিসিপিয়াব চেয়ারম্যান শামীম আহসান। অনুষ্ঠানে আরও বক্তব্য দেন বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) চেয়ারম্যান ড. শিবলী রুবাইয়াত-উল-ইসলাম, ব্যবসায়ীদের শীর্ষ সংগঠন এফবিসিসিআই সভাপতি শেখ ফজলে ফাহিম, ভিসিপিয়াবের মহাসচিব শওকত হোসেন, বেসিসের সভাপতি সৈয়দ আলমাস কবীর, মসলিন ক্যাপিটালের ব্যবস্থাপনা পরিচালক ওয়ালি-উল-মারুফ মতিন, সিএমজেএফ'র নির্বাহী সদস্য সুজয় মহাজন, ইনফ্লেকশন ভেঞ্চারের অংশীদার তানভীর আলী, পাঠাওয়ের প্রধান নির্বাহী কর্মকর্তা হুসেইন এম ইলিয়াস এবং স্টার্টআপ ঢাকার সহ-প্রতিষ্ঠাতা সামাদ মিরালি।উল্লেখ্য, যখন একটি কোম্পানি বাজারে নতুন এবং মৌলিক কোনো সেবা বা পণ্য নিয়ে ব্যবসা শুরু করে তাকে স্টার্টআপ বলা হয়। এর উদ্দেশ্য হচ্ছে, মৌলিক একটি উদ্যোগকে ছোট থেকে ধীরে ধীরে বড় করে বিকশিত করা। বাংলাদেশে স্টার্টআপ ব্যবসার মধ্যে উবার বা পাঠাও অন্যতম। এই স্টার্টআপ ব্যবসায় পুঁজির যোগান দেয় ভেঞ্চার ক্যাপিটাল।অনুষ্ঠানের প্রধান অতিথি পরিকল্পনামন্ত্রী এমএ মান্নান বলেন, আমাদের দেশে প্রচুর তরুণ উদ্যোক্তা রয়েছে। এখাতের সহায়তা দিলে তারা কর্মসংস্থান তৈরিতে ভূমিকা রাখতে পারে। তাই বাজেটে এ খাতকে গুরুত্ব দেয়া হয়েছে। আগামীতেও এ খাতের বিকাশে সরকার সহায়তা দেবে। বিশেষ অতিথি তথ্যপ্রযুক্তি প্রতিমন্ত্রী জুনাইদ আহমেদ পলক বলেন, সরকার দীর্ঘদিন ধরেই উদ্ভাবন এবং স্টার্টআপে নজর দিয়ে আসছে। কারণ সেটি আমাদের ‘সোনার বাংলা’র স্বপ্নকে বাস্তবায়ন করার অন্যতম পন্থা। আমরা আর্থিক সহায়তার মাধ্যমে ছোট-বড় সব ধরনের ব্যবসায়ের জন্য প্রণোদনা প্যাকেজ চালু করেছি। স্টার্টআপকে সহায়তার জন্য নীতিমালা তৈরি করা হয়েছে। উদাহরণ দিয়ে তিনি বলেন, রাইড শেয়ারিংয়ের ক্ষেত্রে উৎস ভ্যাট কর্তন রহিত করা হয়েছে। স্টার্টআপ বাংলাদেশ তার অ্যাক্সেলারেটর প্রোগ্রাম এবং স্টার্টআপ ফান্ডের মাধ্যমে দেশের স্টার্টআপ ইকোসিস্টেমকে সহায়তা করছে। আমরা আগামীতেও যাতে স্টার্টআপগুলো বেড়ে উঠতে পারে তার জন্য নীতিগত ও আর্থিক সহায়তা অব্যাহত রাখব।বক্তারা বলেন, বর্তমানে এ খাতে প্রায় ৭ লাখ লোকের কর্মসংস্থান। ফলে ২০২০-২১ অর্থবছরের বাজেটে বাংলাদেশি স্টার্টআপকে প্রণোদনা ও নীতিগত সহায়তা দেয়া জরুরি। শামীম আহসান বলেন, করোনার কারণে আমাদের ব্যবসায় এবং অর্থনীতি উভয়ই অভূতপূর্ব সমস্যার সম্মুখীন হয়েছে। ভেঞ্চার ক্যাপিটালের সহায়তায় পরিচালিত আমাদের দেশের স্টার্টআপগুলো সাম্প্রতিক অর্থনৈতিক পরিস্থিতি টিকে থাকার লড়াই করছে। ফ্রান্স, সিঙ্গাপুর, জাপান এবং মালয়েশিয়াসহ বিভিন্ন উন্নত ও উন্নয়নশীল দেশের অর্থনৈতিক প্রবৃদ্ধিতে অগ্রণী ভূমিকা রাখছে ভেঞ্চার ক্যাপিটাল, সেখানে সরকারের পক্ষ থেকে ভেঞ্চার ক্যাপিটাল এবং স্টার্টআপ প্রয়োজনীয় আর্থিক ও নীতিগত সহায়তা দেয়া হয়। এতে কোম্পানিগুলোকে টিকে থাকতে সহায়ক হয়। বর্তমান পরিস্থিতিতে টিকে থাকতে বাংলাদেশি স্টার্টআপগুলোকেও ট্যাক্স অব্যাহতি, অনুদান, সহজ শর্তে ঋণ এবং ইক্যুইটি বিনিয়োগের মাধ্যমে একই ধরনের নীতিগত ও আর্থিক সহায়তা দেয়া জরুরি। এই ব্যবসাগুলো টিকে থাকলে ৭ লাখ মানুষের কর্মসংস্থান রক্ষা পাবে বলে উল্লেখ করেন শামীম আহসান।বিএসইসির চেয়ারম্যান প্রফেসর ড. শিবলী রুবাইয়াত-উল- ইসলাম বলেন, ২০১৫ সালে বিএসইসি অল্টারনেটিভ ইনভেস্টমেন্ট রুলস অনুমোদন দেয়। এই রুলসের মাধ্যমে বাংলাদেশে ইতিমধ্যেই অনেক ভেঞ্চার ক্যাপিটাল ও প্রাইভেট ইক্যুইটি কোম্পানি গড়ে উঠেছে। পাশাপাশি অনেকগুলো বিদেশি ভেঞ্চার ক্যাপিটাল কোম্পানি বাংলাদেশে কাজ করছে। তাদের জন্য ভেঞ্চার ক্যাপিটাল গাইডলাইন তৈরি করা হয়েছে। বিশ্বব্যাপী শেয়ার বাজারগুলো আইপিওর মাধ্যমে স্টার্টআপের নির্গমন (এক্সিট) সম্ভাবনা বাস্তবায়ন এবং ভেঞ্চার ক্যাপিটাল বিনিয়োগকারী পেতে সহায়তা করে। আমরা আমাদের স্টার্টআপগুলোর আইপিও প্রক্রিয়া সহজ করতে প্রয়োজনীয় সহায়তা সিস্টেম তৈরিতে অবশ্যই কাজ করব। বিশেষ অতিথি এফবিসিসিআই’র সভাপতি শেখ ফজলে ফাহিম বলেন, ভিসিপিয়াবের মহাসচিব শওকত হোসেন বলেছেন- নিবন্ধিত অল্টারনেটিভ ইনভেস্টমেন্ট ফান্ড ম্যানেজমেন্ট কোম্পানিতে বিনিয়োগ করার জন্য সরকার কিংবা বাংলাদেশ ব্যাংক একটি ফান্ড তৈরি করতে পারে। প্রাইভেট এবং অল্টারনেটিভ ইনভেস্টমেন্ট ফান্ডের সম্মিলিত বিনিয়োগে অল্টারনেটিভ ইনভেস্টমেন্ট ফান্ড খুবই কার্যকরী এবং সফল হবে। এছাড়া ১০ বছরের জন্য অল্টারনেটিভ ফান্ড ম্যানেজমেন্ট কোম্পানিকে আয়কর থেকে অব্যহতি দেয়া যেতে পারে। ভিসিপিই ফার্মকে তাদের কোর ব্যবসায় থেকে আয় করতে কমপক্ষে ১০ বছর সময় লেগে যায়। এর আগে আয় খুবই সীমিত হয় এবং সেটি দিয়ে শুধু কোম্পানিকে কোনোভাবে চালিয়ে নেয়া যায়। এই ছোট্ট আয়ের উপর ট্যাক্স এআইএফএম খাতের জন্য খুবই প্রতিবন্ধকতামূলক হবে। অল্টারনেটিভ ইনভেস্টমেন্টের ফান্ড ম্যানেজার এখনো নাজুক অবস্থায় আছে। এছাড়া এআইএফএম ডিল অধিক ঝুঁকিপূর্ণ। ভার্চুয়াল বৈঠকটিতে আরও উপস্থিত ছিলেন- স্টার্টআপ বাংলাদেশের বিনিয়োগ উপদেষ্টা টিনা জাবিন, এফএনএস মিডিয়ার চেয়ারম্যান ফেরদৌস আহমেদ, বিডিওএসএনের সাধারণ সম্পাদক মুনীর হাসান, ভিসিপিয়াবের ভাইস চেয়ারম্যান জিয়া ইউ আহমেদ, বিল্ড বাংলাদেশের উপদেষ্টা আরস্তু খান, সিএমজেএফের সভাপতি হাসান ইমাম রুবেল এবং সাধারণ সম্পাদক মনির হোসেন এবং বাংলাদেশ এঞ্জেলসের প্রতিষ্ঠাতা পরিচালক মিনহাজ আনোয়ার। ",22/9/2020,economics
প্রধানমন্ত্রীর ত্রাণ তহবিলে আইডিএলসির ২ কোটি ৪০ লাখ টাকা অনুদান,"করোনা মোকাবেলায় প্রধানমন্ত্রী শেখ হাসিনার ত্রাণ ও কল্যাণ তহবিলে দেশের সর্ববৃহৎ আর্থিক প্রতিষ্ঠান আইডিএলসি ফাইন্যান্স লিমিটেড ২ কোটি ৪০ লাখ টাকার একটি চেক অনুদানস্বরূপ প্রদান করেছে।



প্রধানমন্ত্রীর পক্ষে চেক গ্রহণ করেন প্রধানমন্ত্রীর মুখ্য সচিব ড. আহমদ কায়কাউস।চেক প্রদান অনুষ্ঠানে উপস্থিত ছিলেন প্রতিষ্ঠানটির এমডি ও সিইও আরিফ খান।এছাড়া ইতিমধ্যে করোনা মোকাবেলায় আইডিএলসি ফাইন্যান্স লিমিটেড দেশব্যাপী প্রায় ৮,০০০ পরিবারের মাঝে ৫টি শীর্ষস্থানীয় সেচ্ছাসেবী সংস্থার মাধ্যমে নিত্যপ্রয়োজনীয় দ্রব্যাদি সরবরাহ করেছে।",22/9/2020,economics
বাংলাদেশে ৫০০ কোটি টাকা বিনিয়োগ করবে দারাজ,"দেশের বৃহত্তম অনলাইন মার্কেটপ্লেস এবং আলিবাবা গ্রুপের অঙ্গপ্রতিষ্ঠান দারাজ ক্রেতাদের ই-কমার্স অভিজ্ঞতা আরও আধুনিক ও সুখকর করার জন্য ২০২১ সালের মধ্যে বাংলাদেশে ৫০০ কোটি টাকা বিনিয়োগ করবে।



এই অর্থের সিংহভাগই ব্যয় হবে প্রতিষ্ঠানটির লজিস্টিক ইনফ্রাস্ট্রাকচার উন্নয়নে, যার অন্যতম ২ লাখ বর্গ ফুটের নিজস্ব ওয়্যারহাউজ ও দেড় লাখ বর্গ ফুটের সম্পূর্ণ স্বয়ংক্রিয় সর্টিং সেন্টার নির্মাণ।একইসঙ্গে এই বছরের শেষ নাগাদ ৬৪টি জেলায় ১৫০টিরও বেশি হাব স্থাপনের লক্ষ্যে দারাজ বাংলাদেশ কাজ করে চলেছে। এছাড়া বিনিয়োগের একটি অংশ যাবে নন্দিনী, দারাজ স্টোর, দারাজ ভিলেজ ইত্যাদি প্রকল্পের মাধ্যমে উদ্যোক্তা (ই-বাণিজ্য ব্যবসায়ী) তৈরির খাতে।বিনিয়োগের ফলে দারাজে শিগগিরই কনভেয়ার বেল্ট, ফর্ক লিফ্ট, এনার্জি এফিশিয়েন্ট, পার্কিং বেস, ফায়ার সেফটি ইকুইপমেন্টসহ নানা ধরনের সরঞ্জাম অন্তর্ভুক্ত হবে। এই অটোমেশনের ফলে গ্রাহকরা আরও দ্রুত তাদের দোরগোড়ায় ডেলিভারি পাবে। দারাজ অনলাইন শপ (daraz.com.bd) প্রতিনিয়তই গ্রাহকদের নতুন ধরনের অভিজ্ঞতা তৈরির জন্য উদ্ভাবনী পন্থা অবলম্বন করে। এই বিনিয়োগ তারই একটি নিদর্শন।
",22/9/2020,economics
যমুনা ফিউচার পার্ক খুলছে বৃহস্পতিবার,"স্বাস্থ্যবিধি মেনে বৃহস্পতিবার থেকে সীমিত পরিসরে খুলছে দক্ষিণ এশিয়ার সর্ববৃহৎ শপিংমল যমুনা ফিউচার পার্ক। সাপ্তাহিক ছুটির দিন বুধবার ব্যতীত অন্যান্য দিন সকাল ১১টা থেকে বিকাল ৪টা পর্যন্ত যমুনা ফিউচার পার্কের সব দোকানপাট, হোলসেল ক্লাব ও ফুডকোর্ট খোলা থাকবে। তবে বিনোদন পার্ক ও সিনেমা হল বন্ধ থাকবে।

যমুনা ফিউচার পার্ক কর্তৃপক্ষ জানিয়েছে, ইতিমধ্যেই শপিংমলের বাইরে ও ভেতরের সব স্থান (লিফট, এস্কেলেটর, উম্মুক্ত স্থান, টয়লেট, করিডোরসহ) জীবাণুনাশক দিয়ে ধুয়ে শতভাগ জীবাণুমুক্ত করা হয়েছে। শপিংমলে প্রবেশের সময় যানবাহন ব্লিচিং পাউডারের দ্রবীভূত দ্রবণের স্প্রে দিয়ে ধোয়া হবে। দর্শনার্থীদের প্রবেশের সময় থার্মাল স্ক্যানার দিয়ে শরীরের তাপমাত্রা পরীক্ষা করা হবে এবং হ্যান্ড স্যানিটাইজার দিয়ে হাত জীবাণুমুক্ত করানো হবে। প্রত্যেক দোকান মালিক, কর্মকর্তা-কর্মচারী ও দর্শনার্থীদের সার্বক্ষণিক মাস্ক পরিধান করা বাধ্যতামূলক। মাস্ক ছাড়া কাউকে শপিং মলের অভ্যন্তরে প্রবেশ করতে এবং অবস্থান করতে দেয়া হবে না।



যমুনা ফিউচার পার্ক কর্তৃপক্ষ আরও জানিয়েছে, ক্রেতা-দর্শনার্থীদের সুরক্ষায় পর্যাপ্ত ব্যবস্থা গ্রহণে দোকান মালিকদের ৫ দফা নির্দেশনা দেয়া হয়েছে। দোকান কর্মচারীদের সার্বক্ষণিক মাস্ক এবং হ্যান্ড গ্লাভস পরিধান করতে হবে। দোকান/রেস্টুরেন্ট/কিচেন বন্ধের পূর্বে ও খোলার সঙ্গে সঙ্গে ভেতর ও বাইরের চারপাশে হ্যান্ড স্যানিটাইজার/ব্লিচিং পাউডার দিয়ে জীবাণুমুক্ত করতে হবে।",22/9/2020,economics
ফের ব্যয় বাড়ছে থার্ড টার্মিনালের,"ফের ব্যয় বাড়ছে শাহজালাল আন্তর্জাতিক বিমানবন্দরের থার্ড টার্মিনাল প্রকল্পের। ২০১৭ সালে জাতীয় অর্থনৈতিক পরিষদের (একনেক) বৈঠকে প্রকল্পটি ১৩ হাজার ৬১০ দশমিক ৪৭ কোটি টাকায় অনুমোদন দেয়া হয়। কিন্তু কাজ শুরু হতে দেরি হওয়ার যুক্তি দেখিয়ে নির্মাণকাজ শুরুর আগেই ব্যয় বাড়িয়ে করা হয় ২১ হাজার ৩০০ কোটি টাকা।



এখন নির্মাণকাজের ৮ শতাংশ শেষ হতে না হতে ফের ব্যয় বাড়ানোর নোটিশ দিয়েছে নির্মাতা প্রতিষ্ঠান এভিয়েশন ঢাকা কনসোর্টিয়াম। জানা গেছে, এ দফায় আরও ১ হাজার কোটি টাকার মতো ব্যয় বাড়ানোর জন্য আবেদন করবে নির্মাতা প্রতিষ্ঠান।এ নিয়ে হিসাব-নিকাশ চলছে। সিভিল এভিয়েশনকে দেয়া আবেদনে বলা হয়েছে, করোনাভাইরাসের কারণে প্রকল্পের কাজ অব্যাহত রাখতে গিয়ে তাদের এই ব্যয় বেড়ে যেতে পারে। কনসোর্টিয়ামের সঙ্গে জাপানের মিতসুবিশি কর্পোরেশন, ফুজিতা কর্পোরেশন ও স্যামসাং নামের তিনটি প্রতিষ্ঠান যুক্ত রয়েছে।জানা গেছে, সম্প্রতি নির্মাতা প্রতিষ্ঠানের অনুরোধে প্রকল্পের সবচেয়ে বড় কাজ টার্মিনালের পাইলিংয়ে পরিবর্তন করা হয়। অত্যাধুনিক স্ক্রুড স্টিল পাইলিংয়ের পরিবর্তে সাধারণ বোরড পাইলিং যুক্ত করা হয়। সংশ্লিষ্টদের অভিযোগ পাইলিং পরিবর্তনের ফলে প্রকল্পের ব্যয় অনেক বেশি কমে যাওয়ার কথা থাকলেও নির্মাতা প্রতিষ্ঠান মিতসুবিশি কর্পোরেশন, ফুজিতা কর্পোরেশন ও স্যামসাং নানা কৌশলে মাত্র ৭১১ কোটি টাকা সাশ্রয় দেখায়।বিশেষজ্ঞদের বক্তব্য স্ক্রুড স্টিল পাইলিংয়ের পরিবর্তে সাধারণ বোরড পাইলিংয়ের আবেদন পাস হওয়ার সঙ্গে সঙ্গে এখন তারা ব্যয় বাড়ানোর পাঁয়তারা শুরু করেছে। অর্থাৎ যে টাকা কমানো হয়েছিল, সেই টাকা আবারও নিয়ে যাওয়ার পাঁয়তারা করছে।জানা যায়, টার্মিনাল ভবনের পাইলিংয়ে সয়েল টেস্টের (মাটির পরীক্ষা) রিপোর্টে স্ক্রুড স্টিল পাইলিং (এসএসপি) অনুপযুক্ত বলে সম্প্রতি এ সংক্রান্ত পাইলিং পরিবর্তন করা হয়।বেসামরিক বিমান চলাচল কর্তৃপক্ষের (বেবিচক) চেয়ারম্যান এয়ার ভাইস মার্শাল মফিদুর রহমান যুগান্তরকে বলেন, যেহেতু মেট্রো রেল প্রকল্পে স্ক্রুড স্টিল পাইলিং সয়েল টেস্ট রিপোর্টে অনুপযুক্ত হয়েছে সে কারণে স্ক্রুড স্টিল পাইলিংয়ের পরিবর্তে বোরড পাইলিং অনুমোদন দেয়া হয়। এতে ৭১১ কোটি টাকা সাশ্রয় হয়। এই টাকা দিয়ে আমরা প্রকল্পের সঙ্গে একটি ভিভিআইপি টার্মিনালসহ আরও বেশকিছু কাজ নতুন করে যুক্ত করেছি।তবে প্রকল্প সংশ্লিষ্ট একজন কর্মকর্তা যুগান্তরকে বলেন, মূলত পাইলিং পরিবর্তনের জন্যই কৌশলে ঠিকাদারি প্রতিষ্ঠান ৭১১ কোটি টাকা কমিয়েছিল। এখন পরিবর্তনের আবেদনটি অনুমোদন হয়ে যাওয়ার সঙ্গে সঙ্গে আবারও সেই টাকা তুলে নেয়ার জন্য কৌশল শুরু করেছে। যার অংশ হিসেবে প্রকল্প ব্যয় বাড়িয়ে দেয়ার আবেদন করেছে। তিনি বলেন, এটা একধরনের প্রতারণা। এর বিরুদ্ধে নির্মাতা প্রতিষ্ঠানের বিরুদ্ধে সরকার চাইলে মামলাও করতে পারবে।বিশেষজ্ঞরা বলেছেন, এ ধরনের একটি মেগা প্রকল্পের মাঝপথে এসে হঠাৎ মূল কাঠামো অর্থাৎ টার্মিনাল ভবনের পাইলিংয়ের ধরন পরিবর্তন করায় পুরো প্রকল্পটি ঝুঁকির মুখে পড়তে পারে। তাছাড়া প্রকল্পটির ঠিকা চুক্তিতে স্ক্রুড স্টিল পাইল (এসএসপি) একটি সিলেকশন ক্রাইটেরিয়া ছিল।জানা গেছে, এই শর্ত বাতিল করার জন্য প্রকল্পের দরপত্র আহ্বানের আগে একটি আন্তর্জাতিক ঠিকাদার প্রতিষ্ঠান কোর্টে মামলাও দায়ের করেছিল। কিন্তু সিভিল এভিয়েশন কর্তৃপক্ষ তখন স্ক্রুড স্টিল পাইলিংয়ের (এসএসপি) পক্ষে অবস্থান নেন। মামলা দায়েরকারী প্রতিষ্ঠানের যুক্তি ছিল গোটা বিশ্বে স্ক্রুড স্টিল পাইলিংয়ের (এসএসপি) অভিজ্ঞতা ২/৩টি প্রতিষ্ঠানের বেশি নেই। কাজেই দরপত্রে এই অভিজ্ঞতা চাওয়া হলে একটির বেশি প্রতিষ্ঠান দরপত্রে অংশ নিতে পারবে না। যদি এই অভিজ্ঞতা উন্মুক্ত রাখা হতো, তাহলে কমপক্ষে ২০টি ঠিকাদারি প্রতিষ্ঠান দরপত্রে অংশ নিতে পারবে। তাতে প্রকল্পের ব্যয় আরও অনেক প্রতিযোগিতামূলক হবে।নাম প্রকাশ না করার শর্তে বাংলাদেশ প্রকৌশল বিশ্ববিদ্যালয়ের একজন প্রকৌশলী যুগান্তরকে বলেন, যদি দরপত্রে এই শর্ত উন্মুক্ত রাখা হতো তাহলে এই প্রকল্পের ব্যয় অর্ধেক কমে যেত।তবে এ প্রসঙ্গে সিভিল এভিয়েশন কর্তৃপক্ষের একাধিক শীর্ষ কর্মকর্তা নাম প্রকাশ না করার শর্তে বলেছেন, বিষয়টি নিয়ে আইনি জটিলতা হবে কি না, সে বিষয়ে আইনি পরামর্শ দেয়ার জন্য কর্তৃপক্ষ একটি ফার্মকে নিযুক্ত করেছিল। ফার্মটির নাম মেসার্স শেখ অ্যান্ড চৌধুরী ল’ ফার্ম।কোম্পানিটি এ সংক্রান্ত দেশীয় ও আন্তর্জাতিক আইনকানুন যাচাই-বাছাই করে জানিয়েছে, ভেরিয়েশন অর্ডার জারির মাধ্যমে বর্ণিত স্ক্রুড স্টিল পাইলের পরিবর্তে বোরড পাইল কাজ সম্পাদন করতে আইনে কোনো বাধা নেই। ল’ ফার্ম নিযুক্তির পাশাপাশি বেসামরিক বিমান চলাচল কর্তৃপক্ষ এ বিষয়ে সিপিটিইউ’র (সেন্ট্রাল প্রকিউরমেন্ট টেকনিক্যাল ইউনিট) মতামতও নেয়।সিপিটিইউও এ সংক্রান্ত ভেরিয়েশন কাজে কোনো আইনি জটিলতা নেই বলে তাদের মতামতে জানায়। এছাড়া প্রকল্পের অর্থদাতা সংস্থা জাইকাও এ নিয়ে কোনো আইনি জটিলতা নেই বলে জানিয়েছে। বিশ্বব্যাংকের কাছ থেকে এ বিষয়ে আইনি পরামর্শ নেয়া হয়। তারাও ইতিবাচক রিপোর্ট দিয়েছে।নাম প্রকাশ না করার শর্তে সিভিল এভিয়েশনের শীর্ষ পর্যায়ের অপর এক কর্মকর্তা যুগান্তরকে বলেন, প্রকল্প শুরুর আগে স্ক্রুড স্টিল পাইলিংয়ের সুপারিশ করা হয়েছিল প্রকল্প এলাকার মাটির ফিজিক্যাল কন্ডিশন (বাহ্যিক অবস্থা) দেখে।সয়েল টেস্টের প্রকৃত রিপোর্টের ভিত্তিতে দেয়া হয়নি। তাছাড়া বাংলাদেশের কোথাও এর আগে স্ক্রুড স্টিল পাইলিং করা হয়নি। তিনি বলেন, বিষয়টির ওপর বাংলাদেশ প্রকৌশল বিশ্ববিদ্যালয়ের মতামত চাওয়া হলে তারা সব কারিগরি দিক পর্যালোচনা করে স্ক্রুড স্টিল পাইলিংয়ের পরিবর্তে বোরড পাইলং করা যাবে বলে মত দিয়েছে।বেবিচক সূত্রে আরও জানা যায়, এই প্রকল্পের ভেরিয়েশনজনিত কাজের জন্য ঠিকাদার প্রতিষ্ঠান যে টাকা সাশ্রয় হওয়ার কথা জানিয়েছে, সেটি নিয়েও তারা নানাভাবে যাচাই-বাছাই করে দেখেছেন। এজন্য পরামর্শক প্রতিষ্ঠানের সুপারিশ, বেবিচকের পরামর্শক প্রতিষ্ঠান ও ঠিকাদারের দাবিকৃত অর্থের পরিমাণ যাচাই-বাছাই করে ৮৪.৫০ মিলিয়ন মার্কিন ডলার অর্থাৎ ৭১১ কোটি টাকা নির্ধারণ করা হয়েছে।নাম প্রকাশ না করার শর্তে প্রকল্পের সঙ্গে সংশ্লিষ্ট একজন প্রকৌশলী যুগান্তরকে বলেন, বিশ্বব্যাপী করোনাভাইরাস ঝুঁকির মধ্যেই এগিয়ে চলছে থার্ড টার্মিনালের কাজ। করোনার আঘাতেও থামেনি এই বিশাল নির্মাণযজ্ঞ। করোনাভাইরাস মহামারীর কারণে সরকারের বড় বড় অনেক প্রকল্প বন্ধ থাকলেও থামেনি হযরত শাহজালাল আন্তর্জাতিক বিমানবন্দরের তৃতীয় টার্মিনাল নির্মাণ প্রকল্প। প্রকল্পের কর্মীদের স্বাস্থ্যগত সুরক্ষা নিশ্চিত করতে প্রকল্প এলাকায় ৪০০ কর্মীর আবাসন ব্যবস্থা করা হচ্ছে। তাছাড়া ভাইরাস থেকে মুক্ত থাকার জন্য অনেক ইকুইপমেন্ট বিদেশ থেকে আনতে হয়েছে ঠিকাদার প্রতিষ্ঠানকে। এ অবস্থায় তাদের ব্যয় অনেক বেড়ে গেছে।এ প্রসঙ্গে প্রকল্পের একজন শীর্ষ কর্মকর্তা নাম প্রকাশ না করার শর্তে যুগান্তরকে বলেন, ব্যয় বাড়ানোর বিষয়টি এখনও অনুমোদন হয়নি। করোনাভাইরাসের কারণে যে ক্ষতি হবে, সেটি ‘নোট’ করে রাখার জন্য ঠিকাদার প্রতিষ্ঠান সিভিল এভিয়েশন কর্তৃপক্ষকে জানিয়েছে। এখনও টাকার অঙ্ক উল্লেখ করেনি। তবে তিনি ধারণা করছেন, এই টাকার পরিমাণ ১ হাজার কোটি টাকার নিচে হবে না।",22/9/2020,economics
পেঁয়াজের ঝাঁজ কমছে না নানা উদ্যোগেও,"সরকারের নানা উদ্যোগেও কমছে না পেঁয়াজের ঝাঁজ। গত দু’দিন ধরে পাইকারি ও খুচরা বাজারে দেশি ও আমদানি করা পেঁয়াজের উচ্চমূল্য অপরিবর্তিত আছে। দুর্বল তদারকির কারণেই মূলত এমন পরিস্থিতির সৃষ্টি হয়েছে বলে মনে করছেন সংশ্লিষ্টরা।



ভারত রফতানি বন্ধ ঘোষণার পরদিন (১৫ সেপ্টেম্বর) প্রতি কেজি পেঁয়াজ দেশের খুচরা বাজারে বিক্রি হয়েছে সর্বোচ্চ ১২০ টাকা। সোমবার ছয় দিনের ব্যবধানে নিত্যপ্রয়োজনীয় এই পণ্যটি কেজিতে ৩৫ টাকা কমে বিক্রি হচ্ছে ৮৫ টাকা। যা গত দু’দিন ধরে বহাল আছে। তবে গত ৩০ আগস্ট খুচরা পর্যায়ে বিক্রি হয়েছে প্রতি কেজি ৪০ টাকা। ফলে পণ্যটি কিনতে ভোক্তার এখন বাড়তি টাকা ব্যয় করতে হচ্ছে।সোমবার রাজধানীর সর্ববৃহৎ পাইকারি আড়ত শ্যামবাজারে প্রতি কেজি দেশি পেঁয়াজ বিক্রি হয়েছে ৬৫-৭০ টাকা। যা রোববার একই দাম ছিল। এ ছাড়া আমদানি করা পেঁয়াজ বিক্রি হয়েছে ৫০-৫৫ টাকা কেজি। যা আগের দিন একই ছিল। এ ছাড়া রাজধানীর খুচরা বাজারেও গত দু’দিন একই দামে বিক্রি হয়েছে। প্রতি কেজি দেশি পেঁয়াজ বিক্রি হয়েছে ৮০-৮৫ টাকা এবং আমদানি করা পেঁয়াজ বিক্রি হয়েছে ৬০-৭০ টাকা কেজি।এদিকে সরকারি সংস্থা ট্রেডিং কর্পোরেশন অব বাংলাদেশের (টিসিবি) ট্রাক সেলে ন্যায্যমূল্যে পেঁয়াজ বিক্রির পাশাপাশি অনলাইনে বিক্রিতে প্রথমদিনই ব্যাপক সাড়া পড়েছে। ন্যায্যমূল্যে পণ্যটি কিনতে ক্রেতাদের হিড়িক পড়েছে উত্তরা, ধানমণ্ডি, গুলশান ও বনশ্রীতে।সোমবার দুটি প্রতিষ্ঠান-স্বপ্ন অনলাইন ও চালডাল ডটকম সোমবার দুপুর ১২টার পর থেকে টিসিবির পেঁয়াজ বিক্রি শুরু করে। এরপরই অনলাইনে হুমড়ি খেয়ে পড়েন ক্রেতারা। টিসিবি সূত্র বলছে, রোববার সন্ধ্যায় সুপারশপ স্বপ্ন অনলাইন ও চালডাল ডটকমকে দেড় হাজার কেজি করে পেঁয়াজ বরাদ্দ দেয়া হয়েছে।অন্যদিকে পেঁয়াজ আমদানির ক্ষেত্রে ঋণপত্র (এলসি) খোলার বিশেষ সুযোগ দিয়েছে বাংলাদেশ ব্যাংক। এখন থেকে সর্বোচ্চ ৯০ দিন পর্যন্ত বাকিতে এলসি খুলে পেঁয়াজ আমদানি করতে পারবেন ব্যবসায়ীরা। আগামী ৩১ ডিসেম্বর পর্যন্ত এই সুযোগ বলবৎ থাকবে। সোমবার বাংলাদেশ ব্যাংকের বৈদেশিক মুদ্রানীতি বিভাগ থেকে এ সংক্রান্ত একটি সার্কুলার জারি করা হয়েছে।এর আগে পেঁয়াজ আমদানি শুল্ক ৫ শতাংশ প্রত্যাহার করা হয়েছে। আর পেঁয়াজ আমদানির এলসি মার্জিন ন্যূনতম রাখার নির্দেশ দেয় কেন্দ্রীয় ব্যাংক। এ ছাড়া বাণিজ্য মন্ত্রণালয়ের একাধিক টিম বাজার তদারকি করছে। পাশাপাশি জাতীয় ভোক্তা অধিকার সংরক্ষণ অধিদফতরের পক্ষ থেকে তদারকি কার্যক্রম পরিচালনা করা হচ্ছে।ভারতে আটকে থাকা কিছু সংখ্যক পেঁয়াজবাহী ট্রাক এবং মিয়ানমার থেকে আমদানি করা পেঁয়াজ দেশে ঢুকলেও এখনও বাড়তি দরে বিক্রি হচ্ছে। পাইকারি ও খুচরা বিক্রেতারা বলছেন, বাজার মনিটরিং টিম পেঁয়াজের দাম কমাতে পাইকারি ও খুচরা বাজারে এসে তদারকি করছে। নানা অজুহাতে জরিমানা করছে।তবে আমদানিকারক পর্যায়ে তদারকি করা না হলে পেঁয়াজের দর কমবে না। বরং ভোক্তার বেশি দরেই পেঁয়াজ কিনতে হবে। কারণ, ভারতের রফতানি বন্ধের ঘোষণার পর আমদানি পর্যায়ে পেঁয়াজের দাম বাড়ানো হয়েছে। সেখান থেকে বেশি দরে এনে পাইকারি বিক্রেতাদের বেশি দরে বিক্রি করতে হচ্ছে। যার প্রভাব পড়ছে খুচরা বাজারে।শিবগঞ্জ প্রতিনিধি জানান, এদিন নতুন করে ভারত থেকে কোনো ট্রাক বাংলাদেশে ছাড় করা হয়নি। সোনামসজিদ স্থলবন্দরে যেসব ট্রাক আটকে ছিল সেখান থেকে ১০টি ট্রাক বাদে অন্যান্য ট্রাক ভারতের নাসিক অঞ্চলে ফিরিয়ে নেয়া হয়েছে। কারণ, সেগুলোয় পেঁয়াজ পুরোপুরি পচে গেছে। এ ছাড়া সোমবার পর্যন্ত যে ১০টি ট্রাক ভারতে স্থলবন্দরে আছে সেগুলো আজ (মঙ্গলবার) ফিরিয়ে নেয়া হবে।সাতক্ষীরা প্রতিনিধি জানান, সোমবার ভোমরা স্থলবন্দর দিয়ে আরও ৪ ট্রাকে ১০০ টন পেঁয়াজ দেশে প্রবেশ করেছে। সব মিলিয়ে ভারত থেকে তিনটি স্থলবন্দর দিয়ে শনিবার ১২০৬ টন পেঁয়াজ ভারত থেকে দেশে ঢোকে। রোববার এসেছে ১০৮ টন এবং সোমবার আরও ১০০ টন মিলে মোট ১৪১৪ টন পেঁয়াজ দেশে ঢুকেছে। যার মান অনেক খারাপ। প্রায় অর্ধেকের বেশি পচে গেছে।ভোক্তা অধিকার নিয়ে কাজ করা সংগঠন কনসাস কনজুমার্স সোসাইটির (সিসিএস) নির্বাহী পরিচালক পলাশ মাহমুদ যুগান্তরকে বলেন, বাজারে আমদানিকারকদের কারসাজিতেই পেঁয়াজের দাম বেড়েছে। তবে পাইকারি ও খুচরা বিক্রেতাদেরও দোষ আছে। কিন্তু সরকারের উদ্যোগ ও ক্রেতারা পণ্যটি কেনা থেকে বিরত থাকায় কয়েকদিন ধরে পেঁয়াজের দাম কমেছে।তবে গত আগস্টে যে পেঁয়াজ ভোক্তা প্রতি কেজি ৪০ টাকা দরে কিনেছে, তা এখন ৮০ টাকায় কিনতে হচ্ছে। যা দুই দিন ধরে একই দরে বিক্রি হচ্ছে। তবে এটা বলা যায়, উচ্চমূল্যে বাজার স্থিতিশীল আছে। কারণ, একাধিক সংস্থার দুর্বল মনিটরিং এর জন্য দায়ী। তারা দাম কমাতে লোকদেখানো বাজার তদারকি করছে। পণ্যের দাম বাড়ার পর পাইকারি ও খুচরা বাজার তদারকিতে মরিয়া হয়ে উঠেছে। কিন্তু যে বা যারা দাম বাড়িয়ে অতি মুনাফা করে ভোক্তার পকেট কাটছে, তাদের ধরা থেকে বিরত থাকছে।কারওয়ান বাজারের পাইকারি বিক্রেতা মো. আসরাফ যুগান্তরকে বলেন, যখনই পেঁয়াজের দাম বাড়ে সরকারের বাজার তদারকি টিম কারওয়ান বাজারের পেঁয়াজের আড়তে অভিযান পরিচালনা করে। আমাদের কাছে কেনার রসিদ দেখতে চান। আর কত দামে বিক্রি করছি তা দেখতে চায়। কিন্তু এই কেনার রসিদ দেখে কী হবে? আমরা বেশি দরে আনলে রসিদে বেশি দামই উল্লেখ থাকে।কিন্তু কোনো কারণে সেই রসিদ নিয়ে একটু সমস্যা হলে জরিমানা করা হয়। তবে যেসব আমদানিকারকের কাছে আমরা একদিনের ব্যবধানে ৩০-৪০ টাকা বেশি দরে পেঁয়াজ আনলাম বা যারা বাজার অস্থিতিশীল করল, তাদের কোনো জেল-জরিমানা করছে না। তাহলে কি সেসব আমদানিকারক অনেক প্রভাবশালী?তিনি বলেন, আমাদের মতো দিন এনে দিন বিক্রি করা বিক্রেতাদের স্থলে তদারকি না করে যারা কলকাঠি নাড়ছে, সেখানে তদারকি করা দরকার। তাহলে দাম বাড়ানোর পেছনে আসল হোতারা বের হয়ে আসবে। এতে পেঁয়াজের দাম কমবে। ভোক্তারাও সুফল পাবেন। এখন যে তদারকি করা হচ্ছে এতে ভোক্তা কোনো ধরনের সুফল পাচ্ছেন না।শ্যামবাজারের পাইকারি বিক্রেতা মো. আলাউদ্দিন যুগান্তরকে বলেন, পেঁয়াজের দাম কমাতে হলে আমদানি পর্যায়ে অভিযান পরিচালনা করা দরকার। তিনি বলেন, বিষয়টি খুব সহজ। একজন আমদানিকারক তার পেঁয়াজ কবে দেশে এনেছেন, ক’টাকায় এনেছেন, কত টাকায় বিক্রি করেছেন, আর ভারত পেঁয়াজ রফতানি বন্ধের ঘোষণার দিন কত টাকায় বিক্রি করেছেন।সেখানেই সব পরিষ্কার হয়ে যাবে কারা পেঁয়াজের বাজার অস্থিতিশীল করে রেখেছেন। আর আমরা সাধারণ বিক্রেতারা যদি বেশি দরে কিনে আনি, তাহলে বেশি দরেই বিক্রি করতে হবে। এর প্রভাব অবশ্যই খুচরা বাজারে পড়বে। তবে শুরুতে দাম যা বাড়ানোর আমদানিকারক পর্যায় থেকেই বাড়ানো হয়েছে। আর ধরা হচ্ছে আমাদের। জরিমানা গুনতে হচ্ছে আমাদের।জানতে চাইলে জাতীয় ভোক্তা অধিকার সংরক্ষণ অধিদফতরের উপ-পরিচালক মাসুম আরেফিন বলেন, পেঁয়াজের দাম কমাতে অধিদফতরের একাধিক টিম বাজারে কাজ করছে। কোনো অনিয়ম পেলে সঙ্গে সঙ্গে ভোক্তা আইনের আওতায় আনা হচ্ছে। অনেক সময় সচেতন করা হচ্ছে। তবে যে বা যারা দাম বাড়িয়েছে তাদের ছাড় দেয়া হবে না।অনলাইনে পেঁয়াজ : অনলাইনে টিসিবির পেঁয়াজ কিনতে ক্রেতাদের হিড়িক পড়েছে। সবচেয়ে বেশি হিড়িক পড়েছে ধানমণ্ডি, গুলশান ও বনশ্রীতে। স্বপ্ন অনলাইন ও চালডাল ডটকম সোমবার দুপুর ১২টার পর থেকে টিসিবির পেঁয়াজ বিক্রি শুরু করে। এরপরই হুমড়ি খেয়ে পড়েন ক্রেতারা। টিসিবি সূত্র বলছে, রোববার সন্ধ্যায় সুপারশপ স্বপ্ন অনলাইন ও চালডাল ডটকমকে দেড় হাজার কেজি করে পেঁয়াজ বরাদ্দ দেয়া হয়েছে।ই-কমার্স প্রতিষ্ঠান চালডাল ডটকম ও স্বপ্ন অনলাইন সূত্র বলছে, অনলাইনে বিক্রি শুরুর পর থেকে বিভিন্ন স্থান থেকে পেঁয়াজের অর্ডার পেয়েছেন। তবে অভিজাত এলাকা ধানমণ্ডি, গুলশান, উত্তরা ও বনশ্রী এলাকা থেকে অর্ডার বেশি আসছে। এ ছাড়া মিরপুর, মিরপুর ডিওএইচএস, রাজারবাগ থেকেও অর্ডার পাওয়া যাচ্ছে।বাকিতে পেঁয়াজ আমদানি : পেঁয়াজ আমদানির ক্ষেত্রে ঋণপত্র (এলসি) খোলার বিশেষ সুযোগ দিল বাংলাদেশ ব্যাংক। এখন থেকে সর্বোচ্চ ৯০ দিন পর্যন্ত বাকিতে এলসি খুলে পেঁয়াজ আমদানি করতে পারবেন ব্যবসায়ীরা। আগামী ৩১ ডিসেম্বর পর্যন্ত এই সুযোগ বলবৎ থাকবে। সোমবার বাংলাদেশ ব্যাংকের বৈদেশিক মুদ্রানীতি বিভাগ থেকে এ সংক্রান্ত একটি সার্কুলার জারি করা হয়েছে।দেশে কার্যরত সব অথরাইজড ডিলারের কাছে পাঠানো সার্কুলারে বলা হয়: আগামী ডিসেম্বর পর্যন্ত অথরাইজড ডিলার ব্যাংকগুলোয় বাকিতে পেঁয়াজ আমদানির জন্য ডেফার্ড এলসি খুলতে পারবেন আমদানিকারকরা। পেঁয়াজের বাজার নিয়ন্ত্রণে আনতে এ সিদ্ধান্ত নেয়া হয়েছে বলে সার্কুলারে বলা হয়েছে।জানতে চাইলে বাংলাদেশ ব্যাংকের বৈদেশিক মুদ্রানীতি বিভাগের মহাব্যবস্থাপক (জিএম) মোহাম্মদ খুরশীদ ওয়াহাব যুগান্তরকে বলেন, পেঁয়াজ আমদানিতে কিছুটা ছাড় দেয়া হয়েছে। এখন থেকে আমদানিকারকরা ৯০ দিনের বাকিতে পেঁয়াজ আমদানি করতে পারবেন।",22/9/2020,economics
সিন্ডিকেট করে চালের দাম বাড়ালে চরম মূল্য দিতে হবে,"খাদ্যমন্ত্রী সাধন চন্দ্র মজুমদার বলেছেন, ভোক্তা ও কৃষককে সমন্বয় করে চাল আমদানি নীতিমালা করেছে সরকার। করোনাভাইরাসের এ দুর্ভোগে মানুষের সেবা করার সময়। নিজেদের সুবিধার জন্য কোনো চাল ব্যবসায়ী বা মিলাররা যদি চালের বাজার বাড়িয়ে দিয়ে ভোক্তাদের কষ্ট দেয়, তাহলে তাদের বিরুদ্ধে আইনগত ব্যবস্থা নেয়া হবে। তাদের কোনো ক্রমেই ছাড় দেয়া হবে না। রোববার সাপাহার উপজেলার আইনশৃঙ্খলা ও সমন্বয় সভা এবং প্রতিবন্ধী ও ক্যান্সার লিভার সিরোসিস রোগীদের এককালীন চেক প্রদান অনুষ্ঠানে এ কথা বলেন মন্ত্রী।



তিনি বলেন, যেসব চালকল মালিক গত মৌসুমে সরকারের সঙ্গে চুক্তিবদ্ধ হয়েও চাল দেননি তাদের এক থেকে তিন বছর মেয়াদে শাস্তির ব্যবস্থা করা হবে। এছাড়া চালকলে চাল উৎপাদন ক্ষমতার ওপর নির্ভর করে আগামীতে আবারও সরকারের সঙ্গে চুক্তিবদ্ধ হবেন।এ সময় উপজেলা চেয়ারম্যান শাজাহান হোসেন চৌধুরী ও নির্বাহী কর্মকর্তা কল্যাণ চৌধুরীসহ সরকারের অন্যান্য কর্মকর্তাসহ আওয়ামী লীগের অন্য নেতারা উপস্থিত ছিলেন। পরে মন্ত্রী সমন্বয় সভা ও প্রতিবন্ধী ও ক্যান্সার লিভার সিরোসিস রোগীদের এককালীন চেক দেন।",22/9/2020,economics
পেঁয়াজ বাসায় পৌঁছে দেবে টিসিবি: বাণিজ্যমন্ত্রী,"সরকারি সংস্থা টিসিবির ট্রাক থেকে যারা সাশ্রয়ী দামে পেঁয়াজ কিনতে পারছেন না তাদের বাসায় এই পণ্যটি পৌঁছে দেয়ার ব্যবস্থা করা হয়েছে বলে জানিয়েছেন বাণিজ্যমন্ত্রী টিপু মুনশি।



রোববার বাণিজ্য মন্ত্রণালয় এবং ই-কমার্সের আয়োজনে জুম প্লাটফর্মে টিসিবির ‘ঘরে বসে স্বস্তির পেঁয়াজ’ কর্মসূচির উদ্বোধন অনুষ্ঠানে প্রধান অতিথির বক্তব্যে তিনি একথা জানান।টিপু মুনশি বলেন, অন্যান্য পণ্যের মতো এখন সাশ্রয়ী মূল্যের পেঁয়াজও বাসায় বসে কিনতে পারবেন ক্রেতারা। টিসিবি ই-কমার্সের সহযোগিতায় সাশ্রয়ী মূল্যের পেঁয়াজ বাসায় পৌঁছে দেয়ার ব্যবস্থা করেছে। ই-কমার্সের মাধ্যমে পেঁয়াজ বিক্রয়ের ধারণাটি নতুন। এ ক্ষেত্রে কিছু সমস্যা আসতে পারে। আমরা থেমে থাকব না, সমস্যার সমাধান করে এগিয়ে যাব।পেঁয়াজ নিয়ে দুশ্চিন্তার কোনো কারণ নেই জানিয়ে তিনি বলেন, দেশি ও আমদানিকৃত পর্যাপ্ত পেঁয়াজ মজুত রয়েছে। ইতোমধ্যে ভারত ২৫ হাজার মেট্রিক টন পেঁয়াজ রফতানির অনুমতি দিয়েছে, এগুলো বাংলাদেশে প্রবেশ শুরু হয়েছে। আশা করা যায়, ভারত আরও ১০ হাজার মেট্রিক টন পেঁয়াজ রফতানির অনুমতি দেবে। মিয়ানমার ও তুরস্ক থেকে পেঁয়াজ আমদানি শুরু হয়ে গেছে। এ ছাড়াও অনেক দেশ থেকে পেঁয়াজ আমদানি করা হচ্ছে। দেশে পেঁয়াজের কোনো সংকট হবে না। আমরা অস্থির না হয়ে শুধু প্রয়োজনীয় পেঁয়াজ ক্রয় করলে কোনো সমস্যা হবে না।বাণিজ্য সচিব ড. মো. জাফর উদ্দীনের সভাপতিত্বে অনুষ্ঠানে বিশেষ অতিথির বক্তব্য দেন টিসিবির চেয়ারম্যান ব্রিগেডিয়ার জেনারেল আরিফুল হাসান, বাণিজ্য মন্ত্রণালয়ের অতিরিক্ত সচিব (রফতানি) মো. ওবায়দুল আজম, অতিরিক্ত সচিব (আমদানি) হাফিজুর রহমান।অন্যদের মধ্যে বাণিজ্য মন্ত্রণালয়ের ডব্লিউটিও সেলের মহাপরিচালক এবং ই-কমার্স প্রকল্পের প্রকল্প পরিচালক মো. হাফিজুর রহমান, ই-কমার্সের প্রেসিডেন্ট শমি কায়সার, চালডাল কর্মসূচির পরিচালক ইসরাত জাহান নাবিলা এবং নাদিয়া বিনতে আমীন বক্তব্য দেন।",22/9/2020,economics
অনলাইনে ৩৬ টাকা কেজিতে পেঁয়াজ বিক্রি শুরু,"অনলাইনে সরকারি বিপণন সংস্থা টিসিবি পেঁয়াজ বিক্রি শুরু হয়েছে। এখন থেকে ঘরে বসে ক্রেতা কেজিপ্রতি ৩৬ টাকা দামে কিনতে পারবেন টিসিবির পেঁয়াজ। একজন ক্রেতা সর্বোচ্চ তিন কেজি করে পেঁয়াজ কিনতে পারবেন।



টিসিবির চেয়ারম্যান ব্রিগেডিয়ার জেনারেল মো. আরিফুল হাসানের একান্ত সচিব হুমায়ূন কবির রোববার বিকালে সাংবাদিকদের এসব তথ্য জানিয়েছেন।হুমায়ূন কবির বলেন, ‘মোট পাঁচটি প্রতিষ্ঠানকে অনলাইনে পেঁয়াজ বিক্রি করতে দেওয়ার সিদ্ধান্ত নেওয়া হয়েছে। এর মধ্যে চালডাল, স্বপ্ন অনলাইন ও সবজিবাজারডটকম আজ থেকে বিক্রি শুরু করেছে। প্রতিষ্ঠানগুলো কেজিপ্রতি ৩৬ টাকার বেশিতে বিক্রি করতে পারবে না। তবে ঘরে বসে পেঁয়াজ পেতে ক্রেতাকে কত টাকা চার্জ দিতে হবে, তা নির্ধারণ করবে সংশ্লিষ্ট অনলাইন প্রতিষ্ঠান। তারা চাইলে চার্জ নাও নিতে পারে।’এদিকে আজ রোববার বাণিজ্য মন্ত্রণালয় এবং ই-কমার্সের আয়োজনে জুম প্লাটফর্মে টিসিবির ‘ঘরে বসে স্বস্তির পেঁয়াজ’-এর কার্যক্রম উদ্বোধন করেন বাণিজ্যমন্ত্রী টিপু মুনশি। বাণিজ্য মন্ত্রণালয় থেকে পাঠানো এক সংবাদ বিজ্ঞপ্তিতে টিপু মুনশি বলেন, ‘যারা ট্রাক সেল থেকে পেঁয়াজ কিনতে পারছেন না, তাদের জন্য টিসিবি ই-কমার্সের সহযোগিতায় সাশ্রয়ী মূল্যের পেঁয়াজ বাসায় পৌঁছে দেওয়ার ব্যবস্থা করেছে। অন্যান্য পণ্যের মতো এখন সাশ্রয়ী মূল্যের পেঁয়াজও ক্রেতারা বাসায় বসে কিনতে পারবেন। ই-কমার্সের মাধ্যমে পেঁয়াজ বিক্রির ধারণাটি নতুন, এ ক্ষেত্রে কিছু সমস্যা আসতে পারে। আমরা থেমে থাকব না, সমস্যার সমাধান করে এগিয়ে যাব।’পেঁয়াজ নিয়ে দুশ্চিন্তার কোনো কারণ নেই জানিয়ে বাণিজ্যমন্ত্রী বলেন, দেশের অভ্যন্তরে দেশি ও আমদানিকৃত পর্যাপ্ত পেঁয়াজ মজুদ রয়েছে। প্রাথমিকপর্যায়ে শুধু ঢাকা ও চট্টগ্রামে অনলাইনে এ পেঁয়াজ বিক্রি শুরু করা হচ্ছে। পর্যায়ক্রমে ই-কমার্সের আওতায় দেশের সব স্থানে টিসিবি সাশ্রয়ী মূল্যে পেঁয়াজ বিক্রি করবে।’বাণিজ্য মন্ত্রণালয়ের বিজ্ঞপ্তিতে বলা হয়েছে, পেঁয়াজের মূল্যবৃদ্ধি প্রতিরোধ ও মধ্যবিত্ত শ্রেণির ক্রেতাদের ই-কমার্সে পেঁয়াজ পেতে এ কর্মসূচি গ্রহণ করেছে সরকার। প্রাথমিকভাবে দেশের পাঁচটি ই-কমার্স প্রতিষ্ঠানের মাধ্যমে ৩৬ টাকা মূল্যে তিন কেজি করে পেঁয়াজ বিক্রি করা হবে। পরে প্রতিষ্ঠানের সংখ্যা ও পেঁয়াজের পরিমাণ বাড়ানো হবে।টিসিবির পক্ষ থেকে জানানো হয়, ‘প্রতিটি প্রতিষ্ঠানকে আপাতত প্রতিদিন ৫০০ কেজি করে মোট এক হাজার ৫০০ কেজি পেঁয়াজ দেওয়া হবে। একজন ক্রেতা একাধিকবার যাতে পেঁয়াজ না কিনতে পারেন এবং বিক্রেতা যাতে ৩৬ টাকার বেশি টাকায় বিক্রি করতে না পারে তা তদারকিতে কমিটি গঠন করা হয়েছে।’টিসিবি সূত্র জানায়, টিসিবির নিয়মিত কার্যক্রম চলমান থাকবে। প্রতিদিন ঢাকায় মোট ৮০টি গাড়িতে করে পেঁয়াজ বিক্রি করা হবে। ঢাকা ছাড়াও সারা দেশে মোট ৩২৫টি গাড়িতে করে পেঁয়াজ বিক্রি করবে টিসিবি। সেখানে কেজিপ্রতি ৩০ টাকা করে বিক্রি করা হবে।’ ",22/9/2020,economics
অস্থিরতা কাটছে না পেঁয়াজের বাজারে,"দেশে পেঁয়াজের পর্যাপ্ত মজুদ ও সরবরাহ স্বাভাবিক থাকলেও বাজারে অস্থিরতা কাটছে না। বাড়তি দামে পেঁয়াজ বিক্রি করা হচ্ছে। রাজধানীর সর্ববৃহৎ পাইকারি আড়ত শ্যামবাজারে বৃহস্পতিবার রাতে বিপুল পরিমাণ পেঁয়াজ আনা হলেও শুক্রবার সকালে কেজিতে নতুন করে ৫ টাকা বাড়ানো হয়েছে। আর খুচরা পর্যায়ে কেজিতে ১০ টাকা বাড়িয়ে সর্বোচ্চ ১০০ টাকা বিক্রি হয়েছে।



যদিও ভারতের পক্ষ থেকে বন্দরে আটকে থাকা পেঁয়াজ ছাড় করার খবরে বুধবার থেকে দেশের বাজারে পেঁয়াজের দাম কমতে শুরু করেছিল। ব্যবসায়ীদের অজুহাত- সব স্থলবন্দরে আটকে আছে প্রায় এক হাজার টন পেঁয়াজ, যা দেশের বাজারে আনা সম্ভব হলে দাম কমতে থাকবে।বুধ ও বৃহস্পতিবার পেঁয়াজ না আসায় ব্যবসায়ীরা আবারও কারসাজি করতে শুরু করেছে। তারা একদিনের ব্যবধানের শুক্রবার আবারও পণ্যটির দাম বাড়াতে শুরু করেছে। তাই বাজারে পণ্যটির দাম ভোক্তা সহনীয় করতে সকাল থেকে রাজধানীর পাইকারি ও খুচরা বাজারে অভিযান পরিচালনা করে জাতীয় ভোক্তা অধিকার সংরক্ষণ অধিদফতরের তদারকি টিম।এছাড়া ভোক্তার স্বার্থ চিন্তা করে শুক্র ও শনিবারসহ সপ্তাহের সাত দিন ৩০ টাকা কেজি দরে পেঁয়াজ বিক্রি করবে টিসিবি। শুক্রবার থেকে এই বিক্রি কার্যক্রম শুরু হয়েছে। এখন থেকে সপ্তাহের সাতদিন একজন ভোক্তা সর্বোচ্চ এক কেজি করে টিসিবির পেঁয়াজ কিনতে পারবেন।পশ্চিমবঙ্গের রফতানিকারক সমন্বয় কমিটির কর্মকর্তাদের সঙ্গে মোবাইল ফোনে কথা হয়েছে। শুক্রবার যুগান্তরকে তারা জানান, স্থলবন্দরগুলোতে আটকেপড়া পেঁয়াজবাহী ট্রাকগুলো ছাড় করার জন্য ভারতের বাণিজ্য মন্ত্রণালয়ে চিঠি দিয়ে অনুরোধ করা হয়েছে। যে কোনোদিন ট্রাকগুলো ছাড় দেয়া হতে পারে। তবে আশা করা যাচ্ছে শনি বা রোববার ছাড় করা শুরু হতে পারে।চাঁপাইনবাবগঞ্জের সিঅ্যান্ডএফ এজেন্টদের সঙ্গে কথা হয়েছে। যুগান্তরকে তারা জানান, সব স্থলবন্দরে প্রায় এক হাজার পেঁয়াজবাহী ট্রাক আটকা পড়ে আছে। আমদানি-রফতানি প্রক্রিয়া সম্পন্ন হলেও ভারত ট্রাকগুলো ছাড় করছে না। তবে আমরা জানতে পেরেছি, ট্রাকগুলো দু’য়েকদিনের মধ্যে ছাড় করা হতে পারে। তারা আরও বলেন, ট্রাকগুলো দেরিতে ছাড় করায় এগুলোর প্রায় অর্ধেক পেঁয়াজ নষ্ট হয়ে যেতে পারে।বৃহস্পতিবার রাত ১১টার দিকে গুলিস্তানের ফুলবাড়িয়া বাসস্ট্যান্ডের সামনে ছয়টি পেঁয়াজবাহী ট্রাক এবং বাসস্ট্যান্ড থেকে একটু সামনে চোখে পড়ে আরও তিনটি ট্রাক। এর একটু সামনে আরও দুটি ট্রাক দেখা যায়। ট্রাকগুলোর পিছু নিলে দেখা যায়, সেগুলো শ্যামবাজারে গিয়ে থেমেছে।সেখানে ট্রাকের চালক মো. আবদুলের সঙ্গে কথা হয়। তিনি জানান, ট্রাকগুলোর পেঁয়াজ এই পাইকারি বাজারে আনলোড করা হবে। শুক্রবার সকাল ১০টার দিকে একই বাজারে গিয়ে দেখা যায়, সেখানকার প্রায় প্রতিটি আড়তে থরে থরে রাখা হয়েছে দেশি ও আমদানি করা পেঁয়াজ বস্তা।দুপুর ১২টার দিকে রাজধানীর আরেক পাইকারি আড়ত কারওয়ান বাজার ঘুরেও পেঁয়াজের সংকট দেখা যায়নি। সেখানকার প্রতিটি আড়তে থরে থরে পেঁয়াজের বস্তা সাজিয়ে রাখা হয়েছে। তবে বিক্রি হচ্ছে চড়া দামে। একই দিন রাজধানীর একাধিক খুচরা বাজার ঘুরে নিত্যপ্রয়োজনীয় পণ্যটির পর্যাপ্ত সরবরাহ লক্ষ্য করা গেছে।শুক্রবার রাজধানীর পাইকারি আড়ত শ্যামবাজার ঘুরে ও বিক্রেতাদের সঙ্গে কথা বলে জানা গেছে, এ দিন পাইকারি দরে প্রতি কেজি দেশি পেঁয়াজ বিক্রি হয়েছে ৭৫-৮০ টাকায়, যা একদিন আগে বিক্রি হয়েছে ৭৫ টাকা। আমদানি করা প্রতি কেজি পেঁয়াজ বিক্রি হয়েছে ৬৫-৭০ টাকা, যা একদিন আগে বিক্রি হয়েছে ৬০-৬৫ টাকা।নাম প্রকাশে অনিচ্ছুক শ্যামবাজারের পাইকারি পেঁয়াজ ব্যবসায়ী যুগান্তরকে বলেন, এই বাজারে পেঁয়াজ নেই তা বললে ভুল হবে। তবে সরবরাহ একটু কম। যে কারণে বৃহস্পতিবারের তুলনায় শুক্রবার দাম একটু বেড়েছে। তবে ভারতে আটকে থাকা পেঁয়াজ দেশের বাজারে এলেই দাম এক লাফে কমে যাবে।সেখানে পাইকারি দরে পেঁয়াজ কিনতে আসা খুচরা বিক্রেতা মো. শহিদুল্লাহ যুগান্তরকে জানান, ভারত পেঁয়াজ ছাড় করবে এ সংবাদে পেঁয়াজে দাম বুধবার থেকে কমে বিক্রি শুরু হয়েছিল। কিন্তু ভারত পেঁয়াজ ছাড় করতে দেরি করায় আবারও দাম বাড়িয়ে বিক্রি করছে বিক্রেতারা।একই দিন রাজধানীর খুচরা বাজারে প্রতিকেজি দেশি পেঁয়াজ বিক্রি হয়েছে ৯০-১০০ টাকা, যা একদিন আগে বিক্রি হয়েছে সর্বোচ্চ ৯০ টাকা। আর আমদানি করা পেঁয়াজ প্রতিকেজি বিক্রি হয়েছে ৭০-৮০ টাকা, যা একদিন আগে বিক্রি হয়েছে ৭০-৭৫ টাকা।জাতীয় ভোক্তা অধিকার সংরক্ষণ অধিদফতরের উপ-পরিচালক মাসুম আরেফিন যুগান্তরকে বলেন, আমরা পাইকারি থেকে খুচরা বাজার তদারকি করছি। এ সময় প্রত্যেক বিক্রেতার ক্রয়মূল্যের রসিদ ও বিক্রয় মূল্যের রসিদ মিলিয়ে দেখছি। কোনো ধরনের অপরাধ পেলে সঙ্গে সঙ্গে আমরা শাস্তির আওতায় আনছি। আশা করি কয়েকদিনের মধ্যে দাম ভোক্তার হাতের নাগালে চলে আসবে।তিনি আরও জানান, সকালে কারওয়ান বাজারে অভিযান শুরু করলে কয়েকজন বিক্রেতারা পেঁয়াজ বিক্রি বন্ধ করে চলে যায়। পরে তাদের এনে আবার বিক্রি কার্যক্রম শুরু করিয়েছি।",22/9/2020,economics
তুরস্ক-মিসর থেকে পেঁয়াজ আসছে,"দেশের বাজারে পেঁয়াজের অস্থিরতা কাটাতে একাধিক দেশ থেকে পেঁয়াজ আমদানির সিদ্ধান্ত নিয়েছে সরকার। এসব দেশের মধ্যে রয়েছে তুরস্ক ও মিসর। ইতিমধ্যেই পেঁয়াজ আমদানির পদক্ষেপ নেয়া হয়েছে।



পররাষ্ট্র মন্ত্রণালয় সূত্রে জানা গেছে, আমদানি করা পেঁয়াজের চালান আগামী মাসের শুরুর দিকে চট্টগ্রাম বন্দরে এসে পৌঁছাবে বলে আশা করা হচ্ছে।এদিকে, ভারত থেকে পেঁয়াজ আমদানি নিরবচ্ছিন্ন রাখতে যত তাড়াতাড়ি সম্ভব পেঁয়াজ রফতানিতে ঘোষিত নিষেধাজ্ঞা প্রত্যাহারের জন্য দিল্লিকে অনুরোধ জানিয়েছে ঢাকা।এ বিষয়ে শিগগিরই বাংলাদেশ ইতিবাচক সাড়া প্রত্যাশা করছে বলে মঙ্গলবার পররাষ্ট্র প্রতিমন্ত্রী এম শাহরিয়ার আলম জানিয়েছেন।প্রতিমন্ত্রী বলেন, নিষেধাজ্ঞার বিষয়ে জানার পর পরই নয়াদিল্লিতে থাকা বাংলাদেশ হাইকমিশনের মাধ্যমে ভারতীয় পররাষ্ট্র মন্ত্রণালয়ের কাছে বিষয়টি তুলে ধরা হয়েছে।এর আগে সোমাবার কোনো রকম আগাম নোটিশ ছাড়া পেঁয়াজ রফতানি বন্ধ করে দেয় ভারত।",22/9/2020,economics
"পেঁয়াজের যথেষ্ট মজুদ আছে, বেশি কিনবেন না: বাণিজ্যমন্ত্রী","দেশে পেঁয়াজের যথেষ্ট মজুদ আছে জানিয়ে বাণিজ্যমন্ত্রী টিপু মুনশি বলেছেন, আতঙ্কিত হয়ে বেশি পেঁয়াজ কিনবেন না।



বুধবার বেলা সোয়া ২টায় সচিবালয়ে এক সংবাদ সম্মেলনে তিনি এ আহ্বান জানান।বাণিজ্যমন্ত্রী বলেন, দেশে দুই কারণে পেঁয়াজের দাম বাড়ছে। প্রথমত, ভারত হঠাৎ রফতানি বন্ধ করে দেয়ায় দেশের বাজারে চাপ বেড়েছে। দ্বিতীয়ত, ‘পেনিক বায়িং’ তথা আতঙ্কিত হয়ে বেশি পরিমাণ পেঁয়াজ কিনছেন ক্রেতারা।মন্ত্রী বলেন,দুই থেকে তিন মাস চলার মত পর্যাপ্ত পেঁয়াজ আছে দেশে। তাই আতঙ্কিত হয়ে বেশি পেঁয়াজ কিনবেন না। এক মাসের মধ্যে অবস্থা স্বাভাবিক হয়ে যাবে। এছাড়া ভারত রফতানি বন্ধ করে দিয়েছে এ খবরে এক শ্রেণির অসাধু ব্যবসায়ীরাও পরিস্থিতির সুযোগ নিচ্ছে বলে মনে করেন তিনি।পেঁয়াজ আমদানির প্রস্তুতি নেয়া ছিল জানিয়ে মন্ত্রী বলেন, বিকল্প বাজার তথা মিয়ানমার, তুরস্ক, মিশর ও চীন থেকে পেঁয়াজ আমদানির উদ্যোগ নেয়া হয়েছে। ইতিমধ্যে তুরস্ক থেকে আমদানি করতে এলসি খোলা হয়েছে।বাণিজ্যমন্ত্রী আশাবাদ ব্যক্ত করে বলেন, প্রয়োজনে টিসিবির মাধ্যমে এক লাখ টন পেঁয়াজ আমদানি করা হবে। সময় পেলে একমাসের মধ্যেই বাজার স্বাভাবিক করতে পারব।প্রসঙ্গত, কোনো ধরনের ঘোষণা ছাড়াই সোমবার থেকে পেঁয়াজ রফতানি বন্ধ করে দেয় ভারত। এ খবর ছড়িয়ে পড়তেই দেশের বাজারে পেঁয়াজের দাম বাড়তে থাকে। মঙ্গলবার বিকাল নাগাদ কেজিপ্রতি পেঁয়াজ একশ’ টাকায বিক্রি হয়। 
",22/9/2020,economics
ঘণ্টায় ঘণ্টায় বেড়েছে দাম,"ভারত রফতানি বন্ধ করায় ফের অস্থির বাংলাদেশের পেঁয়াজের বাজার। সরবরাহ থাকার পরও সোমবার সন্ধ্যা থেকেই রাজধানীসহ সারা দেশের বাজারে ঘণ্টায় ঘণ্টায় বাড়ানো হয়েছে পণ্যটির দাম।



রীতিমতো মূল্যের দিক দিয়ে ফের ‘সেঞ্চুরি’ হাঁকিয়েছে। অর্থাৎ কেজিপ্রতি কমপক্ষে ১০০ টাকা হয়েছে। একদিনের ব্যবধানে মঙ্গলবার কেজিতে ৫০ টাকা বাড়িয়ে রাজধানীর পাইকারি বাজারে দেশি পেঁয়াজ বিক্রি হয়েছে সর্বোচ্চ ১০০ টাকা।আর আমদানি করা পেঁয়াজে কেজিতে ৪০ টাকা বেড়ে বিক্রি হয়েছে সর্বোচ্চ ৭৫ টাকা। এছাড়া খুচরা বাজারে কেজিতে ৫০ টাকা বেড়ে একদিনের ব্যবধানে দেশি পেঁয়াজ বিক্রি হয়েছে সর্বোচ্চ ১২০ টাকা। আর আমদানি করা পেঁয়াজে ৪০ টাকা বেড়ে বিক্রি হয়েছে সর্বোচ্চ ১০০ টাকা। বাজার সংশ্লিষ্টরা বলছেন, ভারতের রফতানি কার্যক্রমের গতিবিধি দেখে গত কয়েক সপ্তাহ ধরে পেঁয়াজের দাম দেশের বাজারে বাড়লেও তেমন কোনো কার্যকর উদ্যোগ নেই সংশ্লিষ্টদের।শুধু আছে সীমিত আকারে টিসিবির ট্রাকসেল বিক্রি ও দায়সারাগোছের বাজার তদারকি। এমন পরিস্থিতিতে সক্রিয় হয়ে উঠেছে আগের সেই চিহ্নিত সিন্ডিকেট। গত বছর ওই চক্রটি মানুষকে জিম্মি করে কোটি কোটি টাকা হাতিয়ে নিয়েছিল।সিন্ডিকেট সদস্যদের চিহ্নিত করার পরও ওই সময়ে দৃষ্টান্তমূলক শাস্তি দেয়া হয়নি। যে কারণে ভারত পেঁয়াজ রফতানি বন্ধের ঘোষণার পর এবারও তারা তৎপর হয়ে ওঠে।আগের এলসি করা পেঁয়াজ কম দামে আনলেও রাফতানি বন্ধের অজুহাতে ঘণ্টায় ঘণ্টায় দাম বাড়িয়ে কেজিপ্রতি ১০০ টাকার বেশিতে বিক্রি করছে। এতে নাভিশ্বাস উঠেছে ভোক্তাদের। এদিকে ভারতে পেঁয়াজ রফতানি বন্ধ করার বিষয়ে পররাষ্ট্র প্রতিমন্ত্রী মো. শাহরিয়ার আলম জানিয়েছেন, ভারতের পররাষ্ট্র মন্ত্রণালয় যদি এ ধরনের পরিবর্তন করে থাকে তা বন্ধুপ্রতিম দেশ হিসেবে আগে জানিয়ে দেবে- এ রকম একটা বিষয় আছে।আমরা তাদের খুব দ্রুততম সময়ের মধ্যে এ সিদ্ধান্তটি প্রত্যাহারের জন্য অনুরোধ জানিয়েছি। আমরা প্রত্যাশা করছি ভালো একটা ফলাফল পাব।জানতে চাইলে বাংলাদেশ উন্নয়ন গবেষণা প্রতিষ্ঠান বিআইডিএসের সাবেক মহাপরিচালক ড. এমকে মুজেরি যুগান্তরকে বলেন, যে কোনো ব্যক্তি গোষ্ঠীর হাতে বাজারের নিয়ন্ত্রণ ক্ষমতা চলে গেলে ভোক্তার স্বার্থ ক্ষুণ্ন হয়।তাই ভোক্তার সুরক্ষা দিতে হলে বাজার নিয়ন্ত্রণে সরকারের দরকার প্রতিযোগিতামূলক পরিবেশ তৈরি করে দেয়া। কিন্তু দেশে সেটি হচ্ছে না। কিছু ব্যক্তি-গোষ্ঠীর হাতেই নিত্যপণ্য নিয়ন্ত্রণ হচ্ছে।এরা কারসাজি করলে তখন সরকারের আর করার কিছু থাকে না। তার মতে, মুক্তবাজার অর্থনীতি থাকবে। কিন্তু তার মানে এই নয়, এর মাধ্যমে ব্যবসায়ীরা যা খুশি তাই করার সুযোগ পাবে।বিশ্বের অনেক দেশে মুক্তবাজার অর্থনীতি থাকলেও সরকারের হাতে নিয়ন্ত্রণ ব্যবস্থাও থাকে। বাংলাদেশেও এ নিয়ন্ত্রণ ব্যবস্থা রাখতে হবে।এর জন্য দায়িত্বশীল প্রতিষ্ঠানগুলোর মনিটরিং সক্ষমতা বাড়ানোর পাশাপাশি নিয়ন্ত্রণে কার্যকর সুফল দেয়, তার জন্য টিসিবির সক্ষমতাও বাড়ানো জরুরি। নতুবা দেশের প্রেক্ষাপটে ভোক্তার স্বার্থ রক্ষা করা দুরূহ ব্যাপার বলেই মনে হচ্ছে।এদিকে হিলি স্থলবন্দরের আমদানিকারকদের ভারত থেকে পেঁয়াজ আমদানির জন্য ১০ হাজার টন পেঁয়াজের এলসি করা হয়েছিল। পেঁয়াজ নিয়ে ১৫০টি ট্রাক হিলি স্থলবন্দরের ওপারে বাংলাদেশে প্রবেশের অপেক্ষায় ছিল।কিন্তু সোমবার সন্ধ্যায় হঠাৎ করে পেঁয়াজ রফতানি বন্ধের ঘোষণা দেয়ায় সেসব ট্রাক পেঁয়াজ নিয়ে বাংলাদেশে প্রবেশ করতে পারছে না। এতে মারাত্মক আর্থিক লোকসানের মুখে পড়েছেন হিলি স্থলবন্দরের আমদানিকারকরা।অন্যদিকে দেশের দ্বিতীয় বৃহত্তম স্থলবন্দর সোনামসজিদে পণ্যটি রফতানি বন্ধ আছে। আমদানির অর্ডারের বিপরীতে রোববার ৪৪টি ট্রাক বাংলাদেশে এলেও সোমবার পেঁয়াজ নিয়ে কোনো ট্রাক দেশে আসেনি।দিনাজপুর থেকে শুরু করে দেশের বিভিন্ন অঞ্চলে খুচরা বাজারে পেঁয়াজের দর সেঞ্চুরিতে গিয়ে ঠেকেছে। যদিও সরকারের সংশ্লিষ্ট সূত্রগুলো জানিয়েছে, পেঁয়াজের দাম ভোক্তা সহনীয় করতে সরকারি সংস্থা ট্রেডিং কর্পোরেশন অব বাংলাদেশের (টিসিবি) মাধ্যমে প্রতি কেজি পেঁয়াজ ৩০ টাকা দরে ট্রাকসেলে বিক্রি শুরু হয়েছে।সঙ্গে বাণিজ্য মন্ত্রণালয়ের পক্ষ থেকে একটি তদারকি টিম বাজারে কাজ করছে। সঙ্গে জাতীয় ভোক্তা অধিকার সংরক্ষণ অধিদফতরের একাধিক মনিটরিং টিম বাজার তদারকি করছে।এ সময় রাজধানীতে কারওয়ান বাজারে বেশি দরে পেঁয়াজ বিক্রি করায় দুই ব্যবসায়ীকে জরিমানা করা হয়েছে। গাইবান্ধায় বেশি দরে পেঁয়াজ বিক্রির দায়ে ৬ ব্যবসায়ীকে ২৮ হাজার টাকা জরিমানা করে ভোক্তা অধিদফতর।এছাড়া ভালুকায় এসি ল্যান্ডের ঝটিকা অভিযানে দুই বিক্রেতাকে জরিমানা করা হয়েছে। লক্ষ্মীপুরে বেশি দামে পেঁয়াজ বিক্রি করায় দুই আড়তদারকে জরিমানা করেছেন অতিরিক্ত জেলা ম্যাজিস্ট্রেট।টিসিবির একজন ঊর্ধ্বতন কর্মকর্তা মঙ্গলবার যুগান্তরকে বলেন, সারা দেশে ২৭৫টি ভ্রাম্যমাণ ট্রাকের মাধ্যমে রোববার থেকে ৩০ টাকা কেজি দরে পেঁয়াজ বিক্রি শুরু করেছে টিসিবি।প্রত্যেকটি ট্রাকে ২০০ থেকে সর্বোচ্চ ৪০০ কেজি পেঁয়াজ বরাদ্দ দেয়া হচ্ছে। দরকার হলে সামনে এ পরিমাণ আরও বাড়ানো হবে।তবে এখন পর্যন্ত টিসিবির কাছে কী পরিমাণ পেঁয়াজ মজুদ আছে ও এ মজুদ দিয়ে কত দিন বিক্রি কার্যক্রম চালানো যাবে- এ ব্যাপারে ওই কর্মকর্তা কোনো ধরনের হিসাব দিতে রাজি হননি।তবে তিনি জানিয়েছেন, তাদের কার্যক্রম ১ অক্টোবর পর্যন্ত চলবে। দরকার হলে সামনে এ সময়সীমা বাড়ানো হবে।অন্যদিকে পেঁয়াজের দাম বাড়ার পর থেকে ভোক্তার স্বার্থ নিয়ে কাজ করা সরকারি প্রতিষ্ঠান জাতীয় ভোক্তা অধিকার সংরক্ষণ অধিদফতরের মহাপরিচালক বাবলু কুমার সাহা প্রতিদিনের চলমান বাজার তদারকিমূলক কার্যক্রম প্রসঙ্গে জানান, বাজারে পেঁয়াজসহ একাধিক পণ্য সরবরাহ ও মজুদ রয়েছে। কারসাজি করলেই কঠোর ব্যবস্থা নেয়া হবে। পাইকারি বাজার : মঙ্গলবার সকাল ১০টায় রাজধানীর বৃহৎ পাইকারি আড়ত শ্যামবাজার ঘুরে দেখা গেছে, পাইকারি পর্যায়ে প্রতি কেজি দেশি পেঁয়াজ বিক্রি হয়েছে ৬০-৬৫ টাকা। আর পাইকারি পর্যায়ে প্রতি কেজি আমদানি করা পেঁয়াজ বিক্রি হয়েছে ৫০-৫৫ টাকা।এছাড়া একই দিন বেলা ১১টার দিকে রাজধানীর কারওয়ান বাজারের পেঁয়াজের আড়ত দেখা যায়, প্রতি কেজি দেশি পেঁয়াজ বিক্রি হয়েছে ৬০-৬৫ টাকা। দুপুর ১২টায় এ দাম বেড়ে হয় ৭৫ টাকা।এরপর আরও ১ ঘণ্টা পর দুপুর ১টায় এ পাইকারি বাজারে প্রতি কেজি দেশি পেঁয়াজ বিক্রি হয়েছে ৮৫ টাকা। আর বেলা আড়াইটায় প্রতি কেজি দেশি পেঁয়াজ বিক্রি হয়েছে ৯০-১০০ টাকা।তবে সোমবার সকালে প্রতি কেজি ৪৫-৫০ টাকায় বিক্রি করতে দেখা যায়। আর ভারত পেঁয়াজ রফতানি বন্ধের ঘোষণার পর সন্ধ্যার পর প্রতি কেজি দেশি পেঁয়াজ দাম বাড়িয়ে পাইকারি এ বাজারে বিক্রি হয় ৫৫-৬০ টাকা।তবে মঙ্গলবার বেলা ১১টার দিকে রাজধানীর কারওয়ান বাজারের পেঁয়াজের আড়তে প্রতি কেজি আমদানি করা পেঁয়াজ বিক্রি হয়েছে ৬৫ টাকা। দুপুর ১২টায় এ দাম বেড়ে হয় ৭০ টাকা।আর বেলা আড়াইটায় পাইকারি এ আড়তে প্রতি কেজি আমদানি করা পেঁয়াজ বিক্রি হয়েছে ৭৫ টাকা। এছাড়া এ একই পেঁয়াজ সোমবার সকালে বিক্রি হয় ৩৫ টাকা।তবে ভারত পেঁয়াজ রফতানি বন্ধের ঘোষণার পর প্রতি কেজি আমদানি করা পেঁয়াজ একই দিন সন্ধ্যায় বিক্রি হয় ৪০-৪৫ টাকা।খুচরা বাজার : পাইকারি আড়তের দাম বাড়ায় রাজধানীর খুচরা বাজারেও এর প্রভাব পড়েছে।মঙ্গলবার রাজধানীর কারওয়ান বাজার, নয়াবাজার, রামপুরা বাজার, মালিবাগ কাঁচাবাজার ঘুরে ও খুচরা বিক্রেতাদের সঙ্গে কথা বলে জানা গেছে, এ দিন খুচরা পর্যায়ে প্রতি কেজি দেশি পেঁয়াজ ১০০ থেকে সর্বোচ্চ ১২০ টাকায় বিক্রি হয়েছে, যা একদিন আগে বিক্রি হয় ৬৫-৭০ টাকা।তবে ভারত পেঁয়াজ রফতানি বন্ধের ঘোষণার পর সোমবার সন্ধ্যায় এক ঘণ্টার ব্যবধানে কেজিতে ৫-১০ টাকা বেড়ে বিক্রি হয় ৭০-৮০ টাকা।এছাড়া খুচরা বাজারে প্রতি কেজি আমদানি করা পেঁয়াজ বিক্রি হয়েছে ৮০ থেকে সর্বোচ্চ ১০০ টাকা। তবে সোমবার সকালে বিক্রি হয় ৫৫-৬০ টাকা। আর সন্ধ্যার পর বিক্রি হয় ৬৫-৭০ টাকা।জানতে চাইলে ভোক্তা অধিকার নিয়ে কাজ করছে, এমন একটি বেসরকারি প্রতিষ্ঠান কনজ্যুমার ইয়ুথ বাংলাদেশের (সিওয়াইবি) নির্বাহী পরিচালক পলাশ মাহমুদ যুগান্তরকে বলেন, পেঁয়াজ নিয়ে সিন্ডিকেটের মাধ্যমে গত বছর একটি চক্র মানুষকে জিম্মি করে অর্থ লুট করেছিল।এদের চিহ্নিত করার পরও ওই সময়ে দৃষ্টান্তমূলক শাস্তি দেয়া হয়নি। যে কারণে ভারত পেঁয়াজ রফতানি বন্ধের ঘোষণার পর এবারও তারা সক্রিয় হয়ে উঠেছে।সরকারের একাধিক সংস্থার দায়সারা তদারকি কার্যক্রমে কম মূল্যে এলসি করেও ভারতের পেঁয়াজ রফতানি বন্ধের অজুহাতে নিত্যপ্রয়োজনীয় এ পণ্যটির দাম মঙ্গলবার বাজারে কেজিতে ১০০ টাকার উপরে বিক্রি হচ্ছে।তিনি বলেন, এবার যাতে পণ্যটি নিয়ে গত বছরের মতো লঙ্কাকাণ্ড না ঘটে সে বিষয়ে সরকার সংশ্লিষ্টদের নজর দিতে হবে।জানতে চাইলে, জাতীয় ভোক্তা অধিকার সংরক্ষণ অধিদফতরের সহকারী পরিচালক মো. আবদুল জব্বার মণ্ডল যুগান্তরকে বলেন, বাণিজ্য মন্ত্রণালয়ের নির্দেশনা ও অধিদফতরের মহাপরিচালকের পরিকল্পনায় রাজধানীর বিভিন্ন পাইকারি বাজারে অভিযান পরিচালনা করা হচ্ছে।অধিদফতরের চারটি টিমসহ বাণিজ্য মন্ত্রণালয়ের তিনটি মনিটরিং টিম এ অভিযান পরিচালনা করেছে। তিনি জানান, কিছু অসৎ ব্যবসায়ী যারা সব সময় সুযোগ পেলেই পণ্যের দাম বাড়িয়ে সাধারণ মানুষকে জিম্মি করে ফেলে।এ সুযোগ আর দেয়া যাবে না। রাজধানীর পেঁয়াজের বড় পাইকারি আড়তগুলো ও খুচরা বাজারে অভিযান পরিচালনা করা হয়েছে। অসাধু পন্থায় যারা বেশি দরে পণ্য বিক্রি করেছে তাদের আইনের আওতায় আনা হচ্ছে।আর সামনে কেউ অসাধুতা তরলে তাদের বিরুদ্ধে কঠোর ব্যবস্থা নেয়া হবে। আশা করি কয়েক দিনের মধ্যে দাম কমে আসবে।দিনাজপুর প্রতিনিধি জানান, ভারত রফতানি বন্ধ করে দেয়ার সঙ্গে সঙ্গে দিনাজপুরে একদিনের ব্যবধানে পেঁয়াজের দাম বেড়েছে দ্বিগুণ। সেই সঙ্গে সংকটের আশঙ্কায় বাজারে পেঁয়াজ বিক্রিও বেড়েছে অস্বাভাবিক হারে।মঙ্গলবার দিনাজপুরের বিভিন্ন বাজার ঘুরে দেখা যায়, ৪০ থেকে ৪৫ টাকার আমদানি করা পেঁয়াজ একদিনের ব্যবধানে ৯০-১০০ টাকায় বিক্রি হয়েছে।পাশাপাশি ৬০ টাকা কেজি দরে দেশি পেঁয়াজ মঙ্গলবার বিক্রি হয় ১১০-১২০ টাকা। হিলি স্থলবন্দরের আমদানিকারক গ্রুপের সভাপতি হারুন-উর রশিদ হারুন যুগান্তরকে জানান, ভারতের বাজারে পেঁয়াজের দাম বৃদ্ধি পাওয়ায় ঊর্ধ্বমূল্য রুখতে তারা হঠাৎ করেই বাংলাদেশে পেঁয়াজ রফতানি বন্ধ করে দিয়েছে।হিলি স্থলবন্দরের আমদানিকারকদের ভারত থেকে পেঁয়াজ আমদানির জন্য ১০ হাজার টন পেঁয়াজের এলসি করা ছিল এবং পেঁয়াজ ভর্তি ১৫০টি ট্রাক হিলি স্থলবন্দরের ওপারে বাংলাদেশে প্রবেশের অপেক্ষায় ছিল।কিন্তু সোমবার হঠাৎ করে পেঁয়াজ রফতানি বন্ধের ঘোষণা দেয়ায় সেসব পেঁয়াজ বাংলাদেশে প্রবেশ করতে পারছে না। এতে মারাত্মক আর্থিক লোকসানের মুখে পড়েছেন হিলি স্থলবন্দরের আমদানিকারকরা। শিবগঞ্জ (চাঁপাইনবাবগঞ্জ) প্রতিনিধি জানান, সোনামসজিদ স্থলবন্দর দিয়ে সোমবার ভারতের পেঁয়াজ আমদানি বন্ধ।এতে নতুন করে কোনো আমদানি অর্ডার গ্রহণ করেনি দেশটি। সোনামসজিদ স্থলবন্দর সিঅ্যান্ডএফ এজেন্ট অ্যাসোসিয়েশনের সাবেক সাধারণ সম্পাদক মেসবাহ জানান, রোববার আমদানি অর্ডারের বিপরীতে ভারত থেকে ৪৪টি পেঁয়াজের ট্রাক বাংলাদেশে প্রবেশ করলেও সোমবার নতুন করে কোনো আমদানি অর্ডার গ্রহণ করেনি ভারত।বিরামপুর (দিনাজপুর) প্রতিনিধি জানান, দিনাজপুরের বিরামপুরে এক রাতের ব্যবধানে পেঁয়াজের দাম দ্বিগুণ বেড়েছে। পেঁয়াজের সংকটের আশঙ্কায় ক্রেতারা বাজারে হুমড়ি খেয়ে পড়েছেন।সোমবার রাত পর্যন্ত বিরামপুর শহর ও গ্রামাঞ্চলে প্রতি কেজি পেঁয়াজ ৩৫ থেকে ৪০ টাকা দরে বিক্রি হয়েছে। মঙ্গলবার সকাল থেকে হঠাৎ করেই সেই পেঁয়াজ বিক্রি হচ্ছে ৭০ থেকে ৯০ টাকা কেজি। নাটোর থেকে স্টাফ রিপোর্টার জানান, নাটোরে একদিনের ব্যবধানে দ্বিতীয় দফায় আবারও পেঁয়াজের দাম বৃদ্ধি পেয়েছে। সোমবার প্রতি কেজি ৫০ টাকায় বিক্রি হলেও এক রাতের মধ্যে কেজিপ্রতি ৯০ টাকায় বিক্রি হচ্ছে। এতে করে ভোগান্তিতে পড়েছেন সাধারণ মানুষ।উল্লাপাড়া (সিরাজগঞ্জ) প্রতিনিধি জানান, উল্লাপাড়ায় মঙ্গলবার হঠাৎ করে পেঁয়াজের দাম বৃদ্ধি পেয়ে দ্বিগুণ হয়েছে। একদিনের ব্যবধানে ৫০ টাকা কেজি পেঁয়াজ বিক্রি হচ্ছে ৯০ থেকে ১০০ টাকা।সোমবার সন্ধ্যায় ভারত সরকার পেঁয়াজ রফতানি বন্ধ ঘোষণার দেয়ার পর উল্লাপাড়ার বাজারে এ অবস্থার সৃষ্টি হয়। গাইবান্ধা প্রতিনিধি জানান, দেশি পেঁয়াজ ৫৮ টাকা কেজি দরে কিনে ৮০ টাকায় বিক্রি করেছেন, আর আমদানি করা পেঁয়াজ ৪৬ টাকায় কিনে ৭০ টাকা কেজি দরে বিক্রি করেন বিক্রেতারা।
",22/9/2020,economics
দেশে তিন মাসের পেঁয়াজ মজুদ আছে,"হঠাৎ করে অনির্দিষ্টকালের জন্য পেঁয়াজ রফতানি বন্ধ ঘোষণা করেছে ভারত। এ ঘোষণার পরপরই দেশের বাজারে নিত্যপ্রয়োজনীয় এই পণ্যটির দাম প্রায় দ্বিগুণ বেড়ে গেছে। তবে দেশে প্রায় তিন মাসের পেঁয়াজ মজুদ আছে বলে জানা গেছে।



বাংলাদেশ ট্রেড অ্যান্ড ট্যারিফ কমিশনের এক প্রতিবেদনে জানা গেছে, দেশের প্রধান পেঁয়াজ উৎপাদনকারী জেলা পাবনা, ফরিদপুর, রাজবাড়ী, রাজশাহী, কুষ্টিয়া ও মানিকগঞ্জে বর্তমানে পেঁয়াজের মজুদের পরিমাণ ৫ লাখ ২৫ হাজার টন। তবে বাংলাদেশে পেঁয়াজের মৌসুম আসতে এখনও ছয় মাস বাকি। এই সময়ে পেঁয়াজের চাহিদা রয়েছে প্রায় ১১ লাখ টন।কমিশনের এ হিসেবে দেখা যায়, আগামী প্রায় তিন মাসের পেঁয়াজ মজুদ আছে। বাকি তিন মাসের পেঁয়াজ আমদানি করেই মেটাতে হবে। অর্থাৎ, মার্চের আগপর্যন্ত আরও প্রায় ৬ লাখ টন পেঁয়াজ আমদানির দরকার পড়বে।বিদ্যমান পরিস্থিতিতে বাংলাদেশ ট্রেড অ্যান্ড ট্যারিফ কমিশনের এক প্রতিবেদনে পেঁয়াজের সরবরাহ ও দাম স্বাভাবিক রাখতে ভারতের বিকল্প হিসেবে আটটি দেশের বাজারের সন্ধান করতে পরামর্শ দেয়া হয়েছে। দেশগুলো হচ্ছে- মিয়ানমার (বার্মা), আফগানিস্তান, মিসর, তুরস্ক, চীন, মালয়েশিয়া, পাকিস্তান ও নেদারল্যান্ডস।ট্যারিফ কমিশনের প্রতিবেদনে বলা হয়েছে, দেশে পেঁয়াজের বার্ষিক চাহিদা প্রায় ২৫ লাখ টন। সাধারণত স্থানীয়ভাবে উৎপাদন ও আমদানির মাধ্যমে পেঁয়াজের চাহিদা পূরণ করা হয়। ২০১৯-২০ অর্থবছরে স্থানীয়ভাবে পেঁয়াজ উৎপাদন হয় ২৫ লাখ ৫৭ হাজার টন। এর মধ্যে ২২-২৫ শতাংশ সংগ্রহকালীন এবং সংরক্ষণকালীন ক্ষতি বাদ দিলে স্থানীয় উৎপাদিত পেঁয়াজ থেকে বাজারে মোট সরবরাহ করা হয় ১৯ লাখ ১৭ হাজার টন।এ ছাড়া ২০২০ সালের জানুয়ারি থেকে আগস্ট পর্যন্ত বাংলাদেশ ব্যাংকের হিসাব অনুযায়ী, দেশে পেঁয়াজ আমদানি করা হয়েছে ৪ লাখ ৩৬ হাজার টন। যা ২০১৯ সালে ছিল ৬ লাখ ৭৪ হাজার টন এবং ২০১৮ সালে ৬ লাখ ৯৬ হাজার টন। অর্থাৎ, ২০১৯ ও ২০১৮ সালের তুলনায় ২০২০ সালে যথাক্রমে ৩৫ ও ৩৮ শতাংশ পেঁয়াজ কম আমদানি হয়েছে। আমদানি কম হওয়ায় চলতি বছর স্থানীয়ভাবে উৎপাদিত পেঁয়াজের ব্যবহার বেশি হয়েছে।প্রতিবেদনে আরও বলা হয়েছে, করোনা সংক্রমণের শুরুর পর এপ্রিল মাসের দিকে বাংলাদেশে সব ধরনের আমদানি কার্যক্রম বন্ধ ছিল। স্বাভাবিক আমদানি না থাকায় দেশে উৎপাদিত পেঁয়াজ ব্যবহার হয়েছে বেশি।জানতে চাইলে ট্যারিফ কমিশনের সদস্য (বাণিজ্য নীতি) শাহ মো. আবু রায়হান আলবেরুনী যুগান্তরকে বলেন, স্থানীয় বাজারকে প্রোটেকশন দেয়ার জন্য ভারত পেঁয়াজের রফতানি বন্ধ করে। সে জন্য ভারত বাদেও চীন, তুরস্ক, মিসর, মিয়ানমারসহ বিভিন্ন দেশ থেকে পেঁয়াজ আমদানি দ্রুত শুরু করতে হবে।তিনি বলেন, ট্যারিফ কমিশনের সুপারিশে বাণিজ্য মন্ত্রণালয় ইতোমধ্যে ব্যবসায়ীদের নির্দেশনা দিয়েছে বিকল্প থেকে পেঁয়াজ আমদানির। একইসঙ্গে টিসিবিও আমদানির প্রস্তুতি নিচ্ছে।সোমবার ভারতের বাণিজ্য মন্ত্রণালয়ের বৈদেশিক বাণিজ্য বিভাগের মহাপরিচালক অভিৎ জাধব স্বাক্ষরিত এক প্রজ্ঞাপনে অনির্দিষ্টকালের জন্য পেঁয়াজ রফতানি বন্ধ ঘোষণা করেছে দেশটি।ভারতের মালদা কাস্টমসের যুগ্ম সচিব হিলি স্থলবন্দরে প্রথমে একটি মেইলের মাধ্যমে জানায়, নীতি পরিবর্তনের কারণে ভারতের মালদা কাস্টমস থেকে পেঁয়াজ রফতানি একদিনের জন্য বন্ধের ঘোষণা করা হয়েছে।এ ছাড়া পূর্ব ঘোষণা ছাড়াই সোমবার সকাল থেকে বেনাপোল বন্দর দিয়ে পেঁয়াজ রফতানি বন্ধ করেছে ভারত। বন্দর দিয়ে সকালে ৫০ টন পেঁয়াজ দেশে ঢোকার পর সব কটি বন্দর দিয়ে পেঁয়াজ রফতানি বন্ধ করে দেয় দেশটির পেঁয়াজ রফতানিকারকদের সংগঠন। ফলে বেনাপোলের ওপারের পেট্রাপোলে আটকা পড়েছে পেঁয়াজভর্তি প্রায় ১৫০টি ট্রাক।পেট্রাপোল রফতানিকারক সমিতি সূত্র বলছে, প্রতি টন ৭৫০ ডলারের নিচে বাংলাদেশে পেঁয়াজ রফতানি করবে না ভারত।বেনাপোলের পেঁয়াজ আমদানিকারক রফিকুল ইসলাম রয়েল জানান, ভারতের সঙ্গে আমদানি বাণিজ্য শুরুর পর থেকে ২৫০ মার্কিন ডলারে পেঁয়াজ আমদানি হয়ে আসছে। ভারতের নাসিকে বন্যার কারণে সেখানে পেঁয়াজের দাম বেড়ে যাওয়ায় পেঁয়াজের রফতানিকারকরা স্থানীয় বাজারদর হিসাবে ৭৫০ ডলারের নিচে বাংলাদেশে পেঁয়াজের রফতানি করবে না। এ কারণে তারা পেঁয়াজের রফতানি সাময়িক বন্ধ করে দিয়েছে।হিলি স্থলবন্দর কাস্টমসের উপকমিশনার সাইফুল আলম বলেন, সোমবার সকাল থেকে হঠাৎ করে ভারত পেঁয়াজ রফতানি বন্ধ করে দিয়েছে। আমরা বিভিন্নভাবে খোঁজ নিয়ে জেনেছি, ভারতে পেঁয়াজের অভ্যন্তরীণ সংকট রয়েছে।",22/9/2020,economics
"সংকট নয়, আশঙ্কায় বাড়ছে পেঁয়াজের দাম","ভারত রফতানি বন্ধ করে দেয়ার সঙ্গে সঙ্গে দিনাজপুরে একদিনের ব্যবধানে পেঁয়াজের দাম বেড়েছে দ্বিগুণ। সেই সঙ্গে সংকটের আশংকায় বাজারে পেঁয়াজ বিক্রি বেড়েছে অস্বাভাবিক হারে। ফলে চাহিদা বৃদ্ধির কারণে দামও বেড়েছে।



মঙ্গলবার দিনাজপুরের বিভিন্ন বাজার ঘুরে দেখা যায়, সোমবার আমদানিকৃত পেঁয়াজ খুচরা বাজারে বিক্রি হতো প্রতিকেজি ৪০ থেকে ৪৫ টাকা। একদিনের ব্যবধানে মঙ্গলবার সেই দাম বেড়ে বিক্রি হয় ৯০ টাকা থেকে ১০০ টাকা কেজি দরে। পাশাপাশি সোমবার দেশি পেঁয়াজ বিক্রি হয় ৬০ টাকা কেজি দরে। সেই পেঁয়াজ মঙ্গলবার বিক্রি হয় ১১০ টাকা থেকে ১২০ টাকা কেজি দরে।বাজারের খুচরা বিক্রেতারা জানান, পাইকারদের কাছ থেকে বেশি দামে পেঁয়াজ কেনায় বাধ্য হয়েই তাদের বেশি দামে বিক্রি করতে হচ্ছে।দাম বেশি হলেও বিক্রি বেড়েছে বলে জানান দিনাজপুর বড় মাঠের খুচরা পেঁয়াজ বিক্রেতা মমতাজ হোসেন। তিনি জানান, সংকটের আশংকায় অনেকেই বেশি বেশি করে পেঁয়াজ কিনে নিয়ে যাচ্ছে। এতে দাম আরও বাড়ছে।দিনাজপুরের পাইকারি পেঁয়াজ ব্যবসায়ী মাজেদুর রহমান জানান, মোকামে পেঁয়াজ না পাওয়ায় তাদের বিভিন্ন স্থান থেকে বেশি দামে পেঁয়াজ কিনতে হচ্ছে।তিনি জানান, হিলি স্থলবন্দর থেকে পেঁয়াজ এনে বিক্রি করেন তিনি। কিন্তু সোমবার হিলিতে কোনো পেঁয়াজ পাওয়া যায়নি। বাধ্য হয়েই বগুড়া থেকে দ্বিগুণ দাম দিয়ে তাকে পেঁয়াজ কিনতে হয়েছে।মাজেদুর রহমান জানান, এর আগে গত রোববার আমদানিকৃত পেঁয়াজ প্রতি কেজি ৩০ টাকা দরে কিনলেও গত সোমবার বগুড়ায় তাকে সেই পেঁয়াজ কিনতে হয়েছে ৬৫ থেকে ৭০ টাকায়।পাইকারি এই ব্যবসায়ী জানান, সোমবার তিনি আমদানিকৃত পেঁয়াজ ৪০ টাকা কেজি দরে বিক্রি করলেও মঙ্গলবার তিনি বিক্রি করেছেন ৮০ টাকা কেজি দরে। আর ৫৮ টাকা দরের দেশি পেঁয়াজ বিক্রি করেছেন ৯০ টাকা কেজি দরে।বিক্রি বৃদ্ধির কথা জানিয়ে তিনি বলেন, প্রতিদিন তিনি ১০০ বস্তা পেঁয়াজ বিক্রি করলেও মঙ্গলবার তিনি বিক্রি করেছেন ১৪০ বস্তা পেঁয়াজ। আরও দাম বৃদ্ধি ও সংকটের আশংকায় ভোক্তারা বেশি বেশি করে পেঁয়াজ কিনছেন। এজন্য বিক্রি বৃদ্ধির সঙ্গে সঙ্গে দামও বাড়ছে বলে জানান তিনি।এদিকে হঠাৎ করে ভারত পেঁয়াজ রফতানি বন্ধ করে দেয়ায় বাংলাদেশে প্রবেশের অপেক্ষায় দিনাজপুরের হিলি স্থলবন্দরের ওপারে ভারতের বাংলা হিলি স্থলবন্দরে আটকা পড়েছে পেঁয়াজবাহী ১৫০টি ট্রাক।হিলি স্থলবন্দরের আমদানিকারক গ্রুপের সভাপতি হারুন-উর রশিদ হারুন যুগান্তরকে জানান, ভারতের বাজারে পেঁয়াজের দাম বৃদ্ধি পাওয়ায় ঊর্ধ্বমূল্য রুখতে তারা হঠাৎ করেই বাংলাদেশে পেঁয়াজ রফতানি বন্ধ করে দিয়েছে। হিলি স্থলবন্দরের আমদানিকারকদের ভারত থেকে পেঁয়াজ আমদানির জন্য ১০ হাজার টন পেঁয়াজের এলসি করা ছিল এবং পেঁয়াজভর্তি ১৫০টি ট্রাক হিলি স্থলবন্দরের ওপারে বাংলাদেশে প্রবেশের অপেক্ষায় ছিল। কিন্তু সোমবার হঠাৎ করে পেঁয়াজ রফতানি বন্ধের ঘোষণা দেয়ায় সেসব পেঁয়াজ বাংলাদেশে প্রবেশ করতে পারছে না। এতে মারাত্মক আর্থিক লোকসানের মুখে পড়েছেন হিলি স্থলবন্দরের আমদানিকারকরা।তিনি জানান, শুধুমাত্র ভারতের ওপর নির্ভরশীল নয়, আমরা আমদানিকারকরা অন্যান্য দেশেও এলসি দিয়েছি। তাই দেশে পেঁয়াজের ঘাটতি হবে না বলে আশা প্রকাশ করেন তিনি।এদিকে সোমবার ভারতের শিল্প ও বাণিজ্য মন্ত্রণালয়ের বৈদেশিক বাণিজ্য শাখার মহাপরিচালক অমিত যাদব স্বাক্ষরিত এক নোটিশে পেঁয়াজ রফতানি বন্ধের ঘোষণা দেয়া হয়। নোটিশে জানানো হয়, পরবর্তী নির্দেশ না দেয়া পর্যন্ত পেঁয়াজ রফতানি বন্ধ থাকবে। এই সংক্রান্ত একটি আদেশ ভারতের বিভিন্ন বন্দরের কাস্টমসে পাঠানো হয়।সম্প্রতি ভারতের বিভিন্ন রাজ্যে অতিবৃষ্টি ও বন্যায় সরবরাহ ঘাটতি দেখা দেয়ায় ভারতে পেঁয়াজের দাম বৃদ্ধি পেয়েছে। মূল্যবৃদ্ধি রুখতেই তারা পেঁয়াজ রফতানি বন্ধের সিদ্ধান্ত নিয়েছে বলে জানা গেছে।সোমবার বিকালে এই বন্ধের ঘোষণা দেয়া হলেও সোমবার সকাল থেকেই দিনাজপুরের হিলি স্থলবন্দর দিয়ে ভারত থেকে কোনো পেঁয়াজবাহী ট্রাক বাংলাদেশে প্রবেশ করেনি। সর্বশেষ রোববার ২৯টি পেঁয়াজবাহী ট্রাক হিলি স্থলবন্দর দিয়ে বাংলাদেশে প্রবেশ করেছে বলে নিশ্চিত করেছেন হিলি স্থলবন্দরের বেসরকারি অপারেটর পানামা পোর্ট লিংক লিমিটেডের জনসংযোগ কর্মকর্তা সোহরাব হোসেন মল্লিক প্রতাপ।",22/9/2020,economics
পেঁয়াজ আমদানিতে বিকল্প পরামর্শ,"পেঁয়াজ রফতানি হঠাৎ করে অনির্দিষ্টকালের জন্য বন্ধ ঘোষণা করেছে ভারত। সোমবার দেশটির বাণিজ্য মন্ত্রণালয়ের বৈদেশিক বাণিজ্য বিভাগের মহাপরিচালক অভিৎ জাধব স্বাক্ষরিত এক প্রজ্ঞাপনে এ তথ্য জানানো হয়েছে।



এ সিদ্ধান্ত ঘোষণার পরপরই বাংলাদেশের বাজারে কয়েকদিন ধরে বাড়তে থাকা নিত্যপ্রয়োজনীয় এই পণ্যটির দাম আরেক দফা বেড়েছে।এদিন রাজধানীর খুচরা বাজারে সন্ধ্যায় এক ঘণ্টার ব্যবধানে প্রতি কেজি পেঁয়াজ ৫-১০ টাকা বেড়ে বিক্রি হয়েছে ৭০-৮০ টাকা।আর পাইকারি বাজারে আমদানি করা ৩৫ টাকার পেঁয়াজ ৪৫-৫০ টাকায় বিক্রি হয়েছে।বিদ্যমান পরিস্থিতিতে বাংলাদেশ ট্রেড অ্যান্ড ট্যারিফ কমিশনের এক প্রতিবেদনে পেঁয়াজের সরবরাহ ও দাম স্বাভাবিক রাখতে ভারতের বিকল্প হিসেবে আটটি দেশের বাজারের সন্ধান করতে পরামর্শ দেয়া হয়েছে।দেশগুলো হচ্ছে- মিয়ানমার (বার্মা), আফগানিস্তান, মিসর, তুরস্ক, চীন, মালয়েশিয়া, পাকিস্তান ও নেদারল্যান্ডস।ভারতের মালদা কাস্টমসের যুগ্ম সচিব হিলি স্থলবন্দরে প্রথমে একটি মেইলের মাধ্যমে জানায়, নীতি পরিবর্তনের কারণে ভারতের মালদা কাস্টমস থেকে পেঁয়াজ রফতানি একদিনের জন্য বন্ধের ঘোষণা করা হয়েছে।এ ছাড়া পূর্ব ঘোষণা ছাড়াই সোমবার সকাল থেকে বেনাপোল বন্দর দিয়ে পেঁয়াজ রফতানি বন্ধ করেছে ভারত।বন্দর দিয়ে সকালে ৫০ টন পেঁয়াজ দেশে ঢোকার পর সব কটি বন্দর দিয়ে পেঁয়াজ রফতানি বন্ধ করে দেয় দেশটির পেঁয়াজ রফতানিকারকদের সংগঠন।ফলে বেনাপোলের ওপারের পেট্রাপোলে আটকা পড়েছে পেঁয়াজভর্তি প্রায় ১৫০টি ট্রাক। পেট্রাপোল রফতানিকারক সমিতি সূত্র বলছে, প্রতি টন ৭৫০ ডলারের নিচে বাংলাদেশে পেঁয়াজ রফতানি করবে না ভারত।সর্বশেষ সন্ধ্যা সাড়ে ৭টার দিকে ভারতের বাণিজ্য মন্ত্রণালয়ে বৈদেশিক বাণিজ্য বিভাগের পক্ষ থেকে অনির্দিষ্টকালের জন্য পেঁয়াজ রফতানি বন্ধ করার ঘোষণা দেয়া হয়।ট্যারিফ কমিশনের ওই প্রতিবেদনে বলা হয়েছে, দেশে পেঁয়াজের বার্ষিক চাহিদা প্রায় ২৫ লাখ টন। সাধারণত স্থানীয়ভাবে উৎপাদন ও আমদানির মাধ্যমে পেঁয়াজের চাহিদা পূরণ করা হয়।২০১৯-২০ অর্থবছরে স্থানীয়ভাবে পেঁয়াজ উৎপাদন হয় ২৫ লাখ ৫৭ হাজার টন। এর মধ্যে ২২-২৫ শতাংশ সংগ্রহকালীন এবং সংরক্ষণকালীন ক্ষতি বাদ দিলে স্থানীয় উৎপাদিত পেঁয়াজ থেকে বাজারে মোট সরবরাহ করা হয় ১৯ লাখ ১৭ হাজার টন।এ ছাড়া ২০২০ সালের জানুয়ারি থেকে আগস্ট পর্যন্ত বাংলাদেশ ব্যাংকের হিসাব অনুযায়ী, দেশে পেঁয়াজ আমদানি করা হয়েছে ৪ লাখ ৩৬ হাজার টন।যা ২০১৯ সালে ছিল ৬ লাখ ৭৪ হাজার টন এবং ২০১৮ সালে ৬ লাখ ৯৬ হাজার টন। অর্থাৎ, ২০১৯ ও ২০১৮ সালের তুলনায় ২০২০ সালে যথাক্রমে ৩৫ ও ৩৮ শতাংশ পেঁয়াজ কম আমদানি হয়েছে।আমদানি কম হওয়ায় চলতি বছর স্থানীয়ভাবে উৎপাদিত পেঁয়াজের ব্যবহার বেশি হয়েছে। প্রতিবেদনে আরও বলা হয়েছে, করোনা সংক্রমণের শুরুর পর এপ্রিল মাসের দিকে বাংলাদেশে সব ধরনের আমদানি কার্যক্রম বন্ধ ছিল।স্বাভাবিক আমদানি না থাকায় দেশে উৎপাদিত পেঁয়াজ ব্যবহার হয়েছে বেশি।ট্যারিফ কমিশনের প্রতিবেদনের সুপারিশে বলা হয়েছে, দেশের প্রধান পেঁয়াজ উৎপাদনকারী জেলা পাবনা, ফরিদপুর, রাজবাড়ী, রাজশাহী, কুষ্টিয়া ও মানিকগঞ্জে বর্তমানে পেঁয়াজের মজুদের পরিমাণ ৫ লাখ ২৫ হাজার টন।তবে বাংলাদেশে পেঁয়াজের মৌসুম আসতে এখনও ছয় মাস বাকি। এই সময়ে পেঁয়াজের চাহিদা রয়েছে প্রায় ১১ লাখ টন। যা আমদানি করেই মেটাতে হবে। অর্থাৎ, মার্চের আগপর্যন্ত আরও প্রায় ৬ লাখ টন পেঁয়াজ আমদানির দরকার পড়বে।জানতে চাইলে ট্যারিফ কমিশনের সদস্য (বাণিজ্য নীতি) শাহ মো. আবু রায়হান আলবেরুনী যুগান্তরকে বলেন, স্থানীয় বাজারকে প্রোটেকশন দেয়ার জন্য ভারত পেঁয়াজের রফতানি বন্ধ করে।সে জন্য ভারত বাদেও চীন, তুরস্ক, মিসর, মিয়ানমারসহ বিভিন্ন দেশ থেকে পেঁয়াজ আমদানি দ্রুত শুরু করতে হবে। তিনি বলেন, ট্যারিফ কমিশনের সুপারিশে বাণিজ্য মন্ত্রণালয় ইতোমধ্যে ব্যবসায়ীদের নির্দেশনা দিয়েছে বিকল্প থেকে পেঁয়াজ আমদানির।একইসঙ্গে টিসিবিও আমদানির প্রস্তুতি নিচ্ছে।হিলি স্থলবন্দর কাস্টমসের উপকমিশনার সাইফুল আলম বলেন, আজ সকাল থেকে হঠাৎ করে ভারত পেঁয়াজ রফতানি বন্ধ করে দিয়েছে। আমরা বিভিন্নভাবে খোঁজ নিয়ে জেনেছি, ভারতে পেঁয়াজের অভ্যন্তরীণ সংকট রয়েছে।বৃহস্পতিবার সচিবালয়ে সাংবাদিকদের প্রশ্নের জবাবে বাণিজ্যমন্ত্রী টিপু মুনশি বলেন, পেঁয়াজের দাম একটু বেড়েছে। এ বিষয়ে মন্ত্রণালয় কাজ করছে।মন্ত্রণালয় থেকে বেশ কয়েকটি টিম আমদানি কার্যক্রম দেখতে বেনাপোল ও হিলিতে যাবে। সেখানে দেখবে আমদানির কী অবস্থা।তবে দাম ভারতেও বেড়েছে, বন্যার কারণে চলাচলে সমস্যা হয়েছে। তিনি আরও বলেন, টিসিবি বড় পরিসরে নামছে। এ ছাড়া এবার আমরা সর্বকালের রেকর্ড ভঙ্গ করে সর্বোচ্চ পরিমাণ পেঁয়াজ আমদানি করব।এদিকে গত বছর সেপ্টেম্বর মাসে পেঁয়াজ রফতানি বন্ধ করেছিল ভারত। সে সময় রাজধানীর খুচরা বাজারে প্রতি কেজি পেঁয়াজ ২৫০-২৭০ টাকায় বিক্রি হয়েছে। আর দেশের বিভিন্ন অঞ্চলে প্রতি কেজি সর্বোচ্চ ৩০০ টাকা দরে বিক্রি হয়েছে।বেনাপোল প্রতিনিধি জানান, পূর্ব ঘোষণা ছাড়াই বেনাপোল বন্দর দিয়ে বন্ধ হয়েছে পেঁয়াজের আমদানি। সোমবার বিকালে বাংলাদেশে পেঁয়াজ রফতানি বন্ধ করে দেয় ভারত।ফলে বেনাপোলের ওপারের পেট্রাপোলে আটকা পড়ে পেঁয়াজভর্তি প্রায় ১৫০টি ট্রাক। একই অবস্থা ভোমরা বন্দরেও। সকাল থেকে ভোমরা বন্দর দিয়ে কোনো পেঁয়াজের গাড়ি বাংলাদেশে প্রবেশ করেনি।ভারতের একটি সূত্র জানায়, দেশের সব বন্দর দিয়ে বাংলাদেশে পেঁয়াজের আমদানি বন্ধ রয়েছে।বেনাপোল বন্দর দিয়ে সকালের দিকে ৫০ টন পেঁয়াজ ঢোকার পরপরই দেশের সব বন্দর দিয়ে পেঁয়াজ রফতানি বন্ধ করে দেয় ভারতের পেঁয়াজ রফতানিকারকদের সংগঠন।বেনাপোলের ওপারে পেট্রাপোল রফতানিকারক সমিতির পক্ষে ব্যবসায়ী কার্তিক ঘোষ বলেন, পেঁয়াজ রফতানিকারক সমিতি সিদ্ধান্ত নিয়েছে, ৭৫০ ডলারের নিচে বাংলাদেশে পেঁয়াজ রফতানি করবে না। সে কারণে অনেকগুলো গাড়ি বর্ডারে দাঁড়িয়ে আছে।বেনাপোলের পেঁয়াজ আমদানিকারক রফিকুল ইসলাম রয়েল জানান, ভারতের সঙ্গে আমদানি বাণিজ্য শুরুর পর থেকে ২৫০ মার্কিন ডলারে পেঁয়াজ আমদানি হয়ে আসছে।ভারতের নাসিকে বন্যার কারণে সেখানে পেঁয়াজের দাম বেড়ে যাওয়ায় পেঁয়াজের রফতানিকারকরা স্থানীয় বাজারদর হিসাবে ৭৫০ ডলারের নিচে বাংলাদেশে পেঁয়াজের রফতানি করবে না। এ কারণে তারা পেঁয়াজের রফতানি সাময়িক বন্ধ করে দিয়েছে।
",22/9/2020,economics
ঘোষণা ছাড়াই পেঁয়াজ রফতানি বন্ধ করল ভারত,"পূর্ব ঘোষণা ছাড়াই বেনাপোল বন্দর দিয়ে বন্ধ হয়ে গেল পেঁয়াজের আমদানি। সোমবার বিকালে বাংলাদেশে পেঁয়াজ রফতানি বন্ধ করে দেয় ভারত। ফলে বেনাপোলের ওপারের পেট্রাপোলে আটকা পড়ে আছে পেঁয়াজ ভর্তি প্রায় ১৫০টি ট্রাক। একই অবস্থা ভোমরা বন্দরেও।



সোমবার সকাল থেকে ভোমরা বন্দর দিয়ে কোনো পেঁয়াজের গাড়ি বাংলাদেশে প্রবেশ করেনি।ভারতের একটি সূত্র জানায়, দেশের সব বন্দর দিয়ে বাংলাদেশে পেঁয়াজের আমদানি বন্ধ রয়েছে। বেনাপোল বন্দর দিয়ে সকালের দিকে ৫০ মেট্রিক টন পেঁয়াজ ঢোকার পরপরই দেশের সবগুলো বন্দর দিয়ে পেঁয়াজ রফতানি বন্ধ করে দেয় ভারতের পেঁয়াজ রফতানিকারকদের সংগঠন।

বেনাপোলের ওপারে পেট্রাপোল রফতানিকারক সমিতির পক্ষে ব্যবসায়ী কার্তিক ঘোষ বলেন, পেঁয়াজ রফতানিকারক সমিতি সিদ্ধান্ত নিয়েছে ৭৫০ ডলারের নিচে বাংলাদেশে পেঁয়াজ রফতানি করবে না। সে কারণে অনেকগুলো গাড়ি বর্ডারে দাঁড়িয়ে আছে।বেনাপোলের পেঁয়াজ আমদানিকারক রফিকুল ইসলাম রয়েল জানান, ভারতের সঙ্গে আমদানি বাণিজ্য শুরুর পর থেকে ২৫০ মার্কিন ডলারে পেঁয়াজ আমদানি হয়ে আসছে। ভারতের নাসিকে বন্যার কারণে সেখানে পেঁয়াজের দাম বেড়ে গেছে। এতে রফতানিকারকরা স্থানীয় বাজার দর হিসাবে ৭৫০ ডলারের নিচে বাংলাদেশে পেঁয়াজের রফতানি করবে না। এ কারণে তারা পেঁয়াজের রফতানি সাময়িক বন্ধ করে দিয়েছে।ভারতের বনগাঁ এলাকার পেঁয়াজ ব্যবসায়ী অনিল মজুমদার টেলিফোনে জানান, বাংলাদেশে পেঁয়াজ রফতানি করতে তাদের আপত্তি নেই। বাজার দরে এলসি পেলে তারা পুনরায় রফতানি শুরু করবে। সে ক্ষেত্রে পুরানো যে সব এলসি দেয়া আছে সেগুলো ২৫০ ডলার সংশোধন করে ৭৫০ ডলার করা হলে পেঁয়াজের আমদানি প্রক্রিয়া স্বাভাবিক হয়ে যাবে।বেনাপোল কাস্টমস হাউজের কমিশনার আজিজুর রহমান বলেন, ভারত কোনো ঘোষণা ছাড়াই মূল্য বৃদ্ধির দাবিতে বাংলাদেশে পেঁয়াজ রফতানি বন্ধ করে দিয়েছে। পারস্পারিক বাণিজ্যে সমঝোতার বিকল্প নেই। তারা রফতানি বন্ধ না করে পেঁয়াজের আমদানিকারকদের সময় বেঁধে দিতে পারতেন। হঠাৎ করে এমন সিদ্ধান্তটা নেয়া ঠিক হয়নি।",22/9/2020,economics
৫৩ কোটি টাকা শুল্ক ফাঁকি দিয়েছে খুলনার ৪ প্রতিষ্ঠান,"খুলনা অঞ্চলের বৃহৎ শিল্পগোষ্ঠী লকপুর গ্রুপের চারটি প্রতিষ্ঠানের বিরুদ্ধে বন্ড কেলেঙ্কারির মাধ্যমে ৫৩ কোটি টাকার শুল্ক ফাঁকির অভিযোগ উঠেছে। এ ঘটনায় শুল্ক আইনে ৪টি মামলা দায়েরের পাশাপাশি প্রতিষ্ঠানগুলোর লাইসেন্স সাসপেন্ড ও বীন নিবন্ধন লক করা হয়েছে। একই সঙ্গে লাইসেন্স কেন বাতিল করা হবে না, এ মর্মে শোকজ নোটিশ দেওয়া হয়েছে। বন্ড সুবিধায় আনা ৪৫০ কোটি টাকার মালামাল গুদাম থেকে সরিয়ে বড় অঙ্কের এই শুল্ক ফাঁকি দেয়া হয়েছে।



অনুসন্ধানে জানা যায়, এক্সপোর্ট ওরিয়েন্টেড প্রতিষ্ঠানগুলো তাদের বন্ডেড ওয়্যারহাউস লাইসেন্সের বদৌলতে পণ্য তৈরির জন্য যেসব কাঁচামাল বিদেশ থেকে আমদানি করে সেগুলো শুল্কমুক্ত সুবিধা পায়। তবে শর্ত থাকে যে, এসব কাঁচামাল দিয়ে উৎপাদিত পণ্য শুধু বিদেশেই রফতানি করা যাবে। দেশের বাজারে বিক্রির জন্য বন্ড সুবিধা প্রযোজ্য নয়। এটা করলে চোরাচালানি হিসেবে গণ্য হবে। আর এই শর্ত ভঙ্গ করেছে লকপুর গ্রুপের চারটি প্রতিষ্ঠান। তারা বন্ড সুবিধায় আনা প্রায় সাড়ে ৪শ’ কোটি টাকার ট্যাক্স ফ্রি মালামাল কালোবাজারে বিক্রি করে দিয়েছে।মোংলা কাস্টমস সূত্রে জানা যায়, খুলনা শহর থেকে ১০-১২ কিলোমিটার দূরে অবস্থিত লকপুর গ্রুপের এক্সপোর্ট ওরিয়েন্টেড প্রতিষ্ঠান ‘মেসার্স আলফা এক্সেসরিজ অ্যান্ড অ্যাগ্রো এক্সপোর্ট লিমিটেড’ ও এর পাশে ‘বাংলাদেশ পলি প্রিন্টিং ইন্টারন্যাশনাল’ এর বন্ড গুদামে গোপন সংবাদের ভিত্তিতে ২৭ আগস্ট মোংলা কাস্টমস ও রাজস্ব কর্মকর্তারা যৌথ অভিযান চালান। এ সময় বন্ড সুবিধার আওতায় আনা মালামাল গায়েব করার ঘটনা ধরা পড়ে। কাস্টমস সূত্রে বলা হয়েছে, এ দুটি প্রতিষ্ঠান মালামাল গায়েব করে যথাক্রমে ২৪ কোটি ৫২ লাখ এবং ১৪ কোটি ২৩ লাখ টাকা শুল্ক ফাঁকি দিয়েছে। এর চারদিন পর ১ সেপ্টেম্বর মোংলা ইপিজেডে অবস্থিত লকপুর গ্রুপের আরও দুটি প্রতিষ্ঠান ইস্টার্ন পলিমার ও মুন স্টার পলিমারে অভিযান চালায়। প্রতিষ্ঠান দুটি বন্ধ থাকায় তাদের আমদানি তথ্য ও ইনবন্ড রেজিস্ট্রার দেখে যে পরিমাণ মালামালের ঘাটতি দেখতে পাওয়া যায় তাতে যথাক্রমে ৮ কোটি ৬০ লাখ ও ৫ কোটি ৫৬ লাখ টাকা শুল্ক ফাঁকি দেয়া হয়েছে।মোংলা কাস্টমসের রাজস্ব কর্মকর্তা (প্রশাসন) আবদুর রহিম যুগান্তরকে জানান, চারটি প্রতিষ্ঠানের গুদামে বন্ড সুবিধায় আমদানি করা মালামালের মধ্য থেকে প্রায় সাড়ে ৪শ’ কোটি টাকার পিপি-এলডিপিই, বিওপিপি, ডুপ্লেক্স বোর্ড, ভিপিভি ফিল্ম, আর্ট কার্ড, ক্রাফট লাইনার পেপার, পেস্টিং গাম প্রভৃতি মালামাল সরিয়ে ফেলা হয়েছে। যার সরকারি শুল্কের পরিমাণ দাঁড়ায় প্রায় ৫৩ কোটি টাকা।মোংলা কাস্টমস কমিশনার হোসেন আহমেদ জানান, বন্ড সুবিধার আওতায় আনা মালামাল সরিয়ে ফেলা কালোবাজারে বিক্রির শামিল। এ ব্যাপারে শুল্ক আইনে চারটি মামলা করা হয়েছে। একই সঙ্গে ৪টি বন্ড লাইসেন্স সাসপেন্ড করা হয়েছে। বীন নিবন্ধন লক করা হয়েছে। পাশাপাশি মেসার্স আলফা এক্সেসরিজ অ্যান্ড অ্যাগ্রো এক্সপোর্ট লিমিটেড ও বাংলাদেশ পলি প্রিন্টিং ইন্টারন্যাশনালের বন্ড লাইসেন্স কেন বাতিল করা হবে না, এ মর্মে শোকজ করা হয়েছে।বন্ড সুবিধায় আনা মালামাল কালোবাজারে বিক্রির বিষয়ে লকপুর গ্রুপের মোংলা ইপিজেডের প্রতিষ্ঠান ইস্টার্ন পলিমার ও মুন স্টার পলিমারের দায়িত্বরত কর্মকর্তা আজগর আলীর কাছে জানতে চাইলে তিনি গ্রুপের ডিএমডি খান হাবিবুর রহমানের সঙ্গে কথা বলার পরামর্শ দেন। এরপর হাবিবুর রহমানের মোবাইল নম্বরে কল করা হলে তিনি পরে ফোন করতে বলেন। পরে একাধিকবার ফোন করা হলেও তিনি রিসিভ করেননি।",22/9/2020,economics
ভারতে বাংলাদেশের মিঠা পানির মাছ রফতানি বেড়েছে,"বেনাপোল বন্দর দিয়ে ভারতে বাংলাদেশি মিঠা পানির সাদা মাছ রফতানি বেড়েছে। ফলে বৈদেশিক মুদ্রা আয়ও বেড়েছে দেশে। তবে দাম কম থাকায় ভারতীয় রুই মাছ আমদানি হচ্ছে এ বন্দর দিয়ে।



মাছ চাষিরা বলছেন, দেশে উৎপাদিত মাছ স্থানীয় বাজারে চাহিদা মিটিয়ে বিদেশে রফতানি হওয়ায় ভারত থেকে মাছ আমদানির প্রয়োজন নেই।গত ৩ বছরে বেনাপোল বন্দর দিয়ে দুই কোটি ৯৯ লাখ ৮৯ হাজার ২০৫ মার্কিন ডলারের বাংলাদেশি মাছ ভারতে রফতানি হয়েছে। যার পরিমাণ ছিল এক কোটি ১৯ লাখ ৯৫ হাজার ৬৮২ কেজি মাছ।একই সময় ভারত থেকে আমদানি হয়েছে ৯৫ লাখ ৪৭ হাজার ২৯৭ ডলার মূল্যের মাছ। যার পরিমাণ এক কোটি ৩০ লাখ ৬৮ হাজার ৯১৮ কেজি।বেনাপোলের ফিশারিজ কোয়ারেন্টাইন কর্মকর্তা মাহবুবুর রহমান জানান, ২০১৭-১৮ অর্থবছরে ভারতে মাছ রফতানি হয়েছে ৩২ লাখ ৬৭ হাজার ৪৪ কেজি।২০১৮-১৯ অর্থবছরে ৩৪ লাখ ৮৩ হাজার ৬৩০ কেজি এবং গেল ২০১৯-২০ অর্থবছরে রফতানি হয়েছে ৫২ লাখ ৪৫ হাজার আট কেজি মাছ। আর ভারত থেকে আমদানি হয়েছে ২০১৭-১৮ অর্থবছরে ৩৫ লাখ ১৬ হাজার ৩২৫ কেজি, ২০১৮-১৯ অর্থবছরে ৪৭ লাখ ২৮ হাজার ৬৭৮ কেজি ও ২০১৯-২০ অর্থবছরে ৪৮ লাখ ২৩ হাজার ৯১৫ কেজি।করোনার কারণে গত এপ্রিল ও জুন মাসে বাংলাদেশ থেকে মাছ রফতানি হয়নি। জুলাই মাসে রফতানি হয়েছে ২ লাখ ৭ হাজার ৩৯২ কেজি মাছ। যার মূল্য ৫ লাখ ১৮ হাজার ৪৮০ ডলার। জুন ও জুলাই মাসে আমদানি হয়েছে ২০ লাখ ৪৭ হাজার ২৫৭ কেজি। যার দাম ১৪ লাখ ৭০ হাজার ৬৭৯ মার্কিন ডলার।গেল আগস্ট মাসে রফতানি হয়েছে তিন লাখ আট হাজার ৯৬৬ কেজি মাছ; যার দাম ৭ লাখ ৭২ হাজার ৪১৫ মার্কিন ডলার। একই মাসে ভারত থেকে আমদানি হয়েছে ১৬ লাখ ৯০ হাজার ৪৭৫ কেজি মাছ। যার দাম ১১ লাখ ৯১ হাজার ৯১৬ মার্কিন ডলার।শার্শা উপজেলা মৎস্য কর্মকর্তা আবুল হাসান জানান, ভারত থেকে আমদানি হয় রুই, কাতলা, সামুদ্রিক ও স্বাদু পানির মাছ। আর বাংলাদেশ থেকে রফতানি হয় পাবদা, গুলশা, টেংরা, পাঙাশ, হিমায়িত চিংড়ি, কার্প, ভেটকিসহ অন্যান্য মাছ।এর মধ্যে পাবদা মাছের চাহিদা বেশি হওয়ায় মোট রফতানি ৪০ শতাংশই পাবদা। পাবদা মাছ বেশি উৎপাদিত হয় যশোর জেলায়।ভারত থেকে যেসব মাছ আমদানি হচ্ছে এগুলো এখন স্থানীয়ভাবেই ব্যাপকভাবে চাষ হচ্ছে। আমদানি করার প্রয়োজন নেই। আমদানি বন্ধ হলে আমাদের দেশের চাষিরা ব্যাপক লাভবান হতেন।যশোরের শার্শা উপজেলায় চাহিদার চেয়ে বেশি মাছ উৎপাদন হচ্ছে জানিয়ে আবুল হাসান বলেন, এ উপজেলার ১৫টি বাঁওড়, ২৭১টি ঘের, ১০টি বিল ও ছয় হাজার ৬১৯টি পুকুর মিলে মোট ছয় হাজার ২৩৯ হেক্টর জলাশয়ে আধুনিক পদ্ধতিতে মাছ চাষ করা হচ্ছে।এখানে বছরে ২২ হাজার ৪৮৫ মেট্রিক টন মাছ উৎপাদিত হয়। কিন্তু স্থানীয় চাহিদা মাত্র সাত হাজার ৫৭২ টন।স্থানীয় চাহিদা মেটানোর পর অতিরিক্ত মাছ অন্যান্য এলাকায় ও ভারতে রফতানি করা হয়।যশোরের শার্শা উপজেলার মাছ রফতানিকারক আবদুল কুদ্দুস বলেন, ভারতে পাবদা ও কার্প জাতীয় মাছের ব্যাপক চাহিদা রয়েছে।আমরা সাধারণত পাবদা, টেংরাসহ অন্যান্য মিঠা পানির মাছ রফতানি করে থাকি।যশোরের শার্শায় ‘আফিল একোয়া ফিসে প্রতিদিন ১০ মেট্রিক টন মাছ ও পোনা উৎপাদিত হয়। এর মধ্যে ৪০ থেকে ৬০ দিনে ৮ লাখ পিস মাছ উৎপাদিত হয়। যার মধ্যে রয়েছে শিং, মাগুর, পাবদা, রুই, কাতলা ও মৃগেল মাছ।কৃষিবিদ শফিকুল ইসলাম জানান, আমরা প্রাকৃতিক উৎস থেকে রেণুপোনা সংগ্রহ করে থাকি। পরে ট্যাঙ্কের মাধ্যমে রেণু নার্সিং করে পুকুরে মজুদ করার পর বিভিন্ন প্রজাতির মাছ উৎপাদন হয়ে থাকে। এসব মাছ আমরা দেশের বাজারের পাশাপাশি বিদেশে রফতানি করে থাকি।যশোর জেলা মৎস্য কর্মকর্তা আনিছুর রহমান জানান, দাম কম হওয়ার কারণে ভারত থেকে রুই-কাতলা মাছ আমদানি হচ্ছে। আমদানি করা মাছের চেয়ে আমাদের দেশের রুই মাছের স্বাদ অনেক ভালো।ভারত থেকে মাছ আমদানি প্রয়োজন হয় না। আমদানি বন্ধ হলে আমাদের দেশের চাষিরা লাভবান হতেন। এক সময় ভারতে প্রচুর ইলিশ মাছ রফতানি হতো। ইলিশ পশ্চিমবঙ্গের বাঙালিদের কাছে প্রিয় হলেও দেশের চাহিদা বিবেচনায় বিভিন্ন সময় তা রফতানি বন্ধ রাখে বাংলাদেশ সরকার।",22/9/2020,economics
৬ দিন পর প্রাণচাঞ্চল্য আখাউড়া বন্দর,"ঈদুল আজহা উপলক্ষে ছয় দিন বন্ধের পর বুধবার সকাল থেকে আখাউড়া বন্দর দিয়ে শুরু হয়েছে ভারত-বাংলাদেশ দুই দেশের মধ্যে আমদানি-রফতানি বাণিজ্য। এতে বন্দরে ফিরে এসেছে প্রাণচাঞ্চল্য। ছুটিতে থাকা কাস্টমস ও বন্দরের কর্মকর্তা-কর্মচারীরা কর্মস্থলে যোগ দিয়েছেন।



আখাউড়া স্থলবন্দর আমদানি-রফতানিকারক অ্যাসোসিয়েশনের সাধারণ সম্পাদক সফিকুল ইসলাম যুগান্তরকে জানান, আখাউড়া-আগরতলা স্থলবন্দর ঈদুল আজহা উপলক্ষে ৩০ জুলাই থেকে ৪ আগস্ট পর্যন্ত ছয় দিন বন্দর দিয়ে দুই দেশের মধ্যে সব ধরনের বাণিজ্য বন্ধ ছিল।আজ বুধবার সকাল থেকে বন্দর দিয়ে পুনরায় আমদানি-রফতানি শুরু হয়।আখাউড়া স্থলবন্দর ইমিগ্রেশন চেকপোস্ট কর্মকর্তা মো. আবদুল হামিদ যুগান্তরকে জানান, দুই দেশের বাণিজ্য বন্ধ থাকলেও আখাউড়া ইমিগ্রেশন চেকপোস্ট দিয়ে ভারত ও বাংলাদেশে আটকেপড়া পাসপোর্টের যাত্রীরা পারাপার হচ্ছেন।আখাউড়া স্থলবন্দর কর্তৃপক্ষের উপসহকারী পরিচালক (ট্রাফিক) মোস্তাফিজুর রহমান যুগান্তরকে বলেন, সরকারি ছুটি শেষে বুধবার থেকে পুরোদমে আখাউড়া বন্দর দিয়ে শুরু হয়েছে আমদানি-রফতানি কার্যক্রম। বন্দর থেকে দ্রুত পণ্য পরিবহনে সংশ্লিষ্ট সবাইকে নির্দেশনাও দেয়া হয়েছে।",22/9/2020,economics
৬ দিন আখাউড়া স্থলবন্দরে আমদানি-রফতানি বন্ধ,"পবিত্র ঈদুল আজহা উপলক্ষে আখাউড়া স্থলবন্দর দিয়ে টানা ছয় দিন বাংলাদেশ ও ভারতের মধ্যে আমদানি-রফতানি বাণিজ্য বন্ধ থাকবে।



যদিও করোনাভাইরাস সংক্রমণ প্রতিরোধে আখাউড়া-আগরতলা ইমিগ্রেশন চেকপোস্ট দিয়ে স্বাভাবিক পারাপার বন্ধ রয়েছে। তবে এ সময় ভারত-বাংলাদেশে আটকেপড়া পাসপোর্টধারী যাত্রী নিজ দেশে গমনাগমন করতে পারবে।এদিকে সরকারি ছুটির দিন ছাড়া আখাউড়া স্থলশুল্ক স্টেশন ও বন্দরের কার্যক্রম খোলা থাকবে বলে জানিয়েছে কাস্টমস ও বন্দর কর্তৃপক্ষ।জানা গেছে, পবিত্র ঈদুল আজহা উপলক্ষে বৃহস্পতিবার থেকে ৪ আগস্ট পর্যন্ত বন্দর দিয়ে সব ধরনের পণ্য আমদানি-রফতানি বাণিজ্য কার্যক্রম বন্ধ থাকবে।৫ আগস্ট থেকে বন্দর দিয়ে পুনরায় আমদানি-রফতানি শুরু হবে।আখাউড়া স্থলবন্দর আমদানি রফতানিকারক অ্যাসোসিয়েশনের সাধারণ সম্পাদক সফিকুল ইসলাম যুগান্তরকে জানান, আখাউড়া-আগরতলা স্থলবন্দর আমদানি-রফতানিকারক ব্যবসায়ী নেতারা ঈদুল আজহা উপলক্ষে ৩০ জুলাই থেকে ৪ আগস্ট পর্যন্ত বন্দর দিয়ে দুই দেশের মাঝে সব ধরনের বাণিজ্য বন্ধ রাখার সিদ্ধান্ত নিয়েছে।৫ আগস্ট থেকে আখাউড়া-আগরতলা স্থলবন্দর সীমান্তপথে পুনরায় আমদানি-রফতানি বাণিজ্য শুরু হবে।আখাউড়া স্থলবন্দর ইমিগ্রেশন চেকপোস্ট কর্মকর্তা মো. আবদুর হামিদ যুগান্তরকে জানান, দুদেশের বাণিজ্য বন্ধ থাকলেও আখাউড়া ইমিগ্রেশন চেকপোস্ট দিয়ে ভারত-বাংলাদেশে আটকেপড়া পাসপোর্টের যাত্রী গমনাগমন করতে পারবে।",22/9/2020,economics
কাঁচা চামড়া রফতানি করবে সরকার,"কাঁচা ও ওয়েট-ব্লু চামড়া রফতানি করার সিদ্ধান্ত নিয়েছে সরকার। কেস-টু-কেস ভিত্তিতে এ চামড়া রফতানির অনুমতি প্রদান করা হবে।



বুধবার বাণিজ্য মন্ত্রণালয়ের সিনিয়র তথ্য অফিসার ও জনসংযোগ কর্মকর্তা মো. আবদুল লতিফ বকসীর স্বাক্ষরিত এ সংক্রান্ত প্রজ্ঞাপন জারি করা হয়েছে। একই দিনে আমদানি ও রফতানির প্রধান নিয়ন্ত্রকের দফতর এ সংক্রান্ত গণবিজ্ঞপ্তি জারি করেছে।প্রজ্ঞাপনে বলা হয়, চামড়া শিল্প খাতের উন্নয়নে সুপারিশ প্রদান ও কর্মপরিকল্পনা প্রণয়নের লক্ষ্যে মন্ত্রিপরিষদ বিভাগ কর্তৃক শিল্পমন্ত্রীর সভাপতিত্বে গঠিত টাস্কফোর্সের সিদ্ধান্ত ও গত ২০ জুলাই প্রধানমন্ত্রীর কার্যালয়ের সভার সিদ্ধান্ত এবং স্টেকহোল্ডারদের সঙ্গে আলোচনার প্রেক্ষিতে প্রতীয়মান হয় আসন্ন ঈদুল আজহা উপলক্ষে কাঁচা চামড়ার চাহিদা ও সরবরাহ ব্যবস্থায় স্থিতিশিলতা বজায় রাখার জন্য কাঁচা ও ওয়েট-ব্লু চামড়া রফতানিতে বিদ্যমান নিষেধাজ্ঞা সাময়িকভাবে শিথিল করা প্রয়োজন। বাণিজ্য মন্ত্রণালয় কর্তৃক গঠিত কমিটির সুপারিশের প্রেক্ষিতে প্রয়োজনে কেস-টু-কেস ভিত্তিতে কাঁচা ও ওয়েট-ব্লু চামড়া রফতানির অনুমতি প্রদান করার সিদ্ধান্ত গ্রহণ করা হল। পরবর্তী নির্দেশ না দেয়া পর্যন্ত এ সিদ্ধান্ত কার্যকর থাকবে।উল্লেখ্য, কাঁচা ও ওয়েট-ব্লু চামড়া রফতানিতে বিদ্যমান নিষেধাজ্ঞা শিথিলকরণের পরিপ্রেক্ষিতে কেস-টু-কেস ভিত্তিতে উল্লিখিত চামড়া রফতানির আবেদন পর্যালোচনা ও সুপারিশ প্রদানের লক্ষ্যে ১২ সদস্যের একটি কমিটি গঠন করেছে বাণিজ্য মন্ত্রণালয়। কমিটিতে বাণিজ্য মন্ত্রণালয়ের কর্মকর্তা, বাংলাদেশ ব্যাংক, বাংলাদেশ ট্রেড অ্যান্ড ট্যারিফ কমিশন, রফতানি উন্নয়ন ব্যুরো, আমদানি-রফতানি প্রধান নিয়ন্ত্রকের দফতর, লেদার গুডস অ্যান্ড ফুটওয়্যার ম্যানুফেকচারার্স অ্যান্ড এক্সপোর্টার্স অ্যাসোসিয়েশন, বাংলাদেশ ফিনিশড লেদার, লেদারগুডস অ্যান্ড ফুটওয়্যার এক্সপোর্টার্স অ্যাসোসিয়েশন, বাংলাদেশ ট্যানার্স অ্যাসোসিয়েশন, বাংলাদেশ হাইড অ্যান্ড স্কিন মার্চেন্টস অ্যাসোসিয়েশন এবং এফবিসিসিআইয়ের প্রতিনিধি রয়েছেন।",22/9/2020,economics
সোনামসজিদ বন্দর ৫ দিন বন্ধ,"ঈদুল আজহা উপলক্ষে পাঁচ দিন ছুটির ফাঁদে পড়েছে দেশের দ্বিতীয় বৃহত্তর সোনামসজিদ স্থলবন্দর।



সোনামসজিদ আমদানি ও রফতানিকারক গ্রুপের সাধারণ সম্পাদক তৌফিকুর রহমান বাবুর চিঠিতে এ তথ্য জানা যায়।চিঠিতে বলা হয়েছে, আগামী ৩১ জুলাই (শুক্রবার) থেকে ৪ আগস্ট (মঙ্গলবার) পর্যন্ত স্থলবন্দরে সব ধরনের আমদানি-রফতানি বন্ধ থাকবে।আগামী ৫ আগস্ট থেকে পুনরায় বন্দরের সব কার্যক্রম শুরু হবে।",22/9/2020,economics
"বাংলাদেশ-ভারতের মধ্যে জুনে শতাধিক ট্রেন চলাচল, রেকর্ড পরিমাণ আয়","করোনা পরিস্থিতির মধ্যেই চলতি বছরের জুন মাসে বাংলাদেশ ও ভারতের মধ্যে শতাধিক পণ্যবাহী ট্রেন চলাচলের রেকর্ড হয়েছে। আয় ও হয়েছে বিপুল পরিমাণ অর্থ।



বৃহস্পতিবার (ঢাকাস্থ ভারতীয় হাইকমিশন থেকে পাঠানো এক বিজ্ঞপ্তিতে এ তথ্য জানানো হয়।হাইকমিশন থেকে জানানো হয়, জুন মাসে বাংলাদেশ রেলওয়ে ও ইন্ডিয়ান রেলওয়ের ব্যবস্থাপনায় দুই দেশের মধ্যে শতাধিক পণ্যবাহী ট্রেন চলাচল করেছে। ইন্ডিয়ান রেলওয়ে ১০৩টি পণ্যবাহী ট্রেনে বাংলাদেশকে পেঁয়াজ, আদা, মরিচ, হলুদ, ধানবীজ, চিনি ও বিভিন্ন তৈরি পণ্য হস্তান্তর করেছে। এই প্রথমবারের মতো দুই দেশের রেলওয়েতে এক মাসে শতাধিক পণ্যবাহী ট্রেন চলাচল করে রেকর্ড গড়েছে। করোনা মহামারী ও লকডাউনের মধ্যে দুই দেশের ট্রেনে পণ্য আনা-নেওয়া বেড়েছে।সাম্প্রতিক সময়ে ঢাকায় নিযুক্ত ভারতীয় হাইকমিশনার রীভা গাঙ্গুলি দাশ একাধিক ভিডিও কনফারেন্সে রেল মন্ত্রণালয়, এনবিআর ও বাণিজ্য মন্ত্রণালয়কে দুই দেশের মধ্যে রেলে পণ্য আনা-নেওয়া সহজীকরণের ব্যাপারে অনুরোধ জানান।",22/9/2020,economics
দ্বিতীয় দিনেও বেনাপোলে ভারতীয় পণ্য আমদানি বন্ধ,"বাংলাদেশি রফতানি পণ্য গ্রহণ না করার প্রতিবাদে বৃহস্পতিবার দ্বিতীয় দিনের মতো বেনাপোল বন্দর দিয়ে ভারতীয় পণ্য আমদানি বন্ধ করে দিয়েছে বন্দর ব্যবহারকারী সংগঠনগুলো।



ফলে বেনাপোল বন্দরে প্রবেশের অপেক্ষায় শত শত পণ্য বোঝাই ট্রাক আটকা পড়ে আছে বেনাপোলের ওপারে ভারতের পেট্রাপোল বন্দরে।বৃহস্পতিবার বেলা সাড়ে ১১টায় চলমান পরিস্থিতি নিয়ে বেনাপোল বন্দর ব্যবহারকারী সংগঠনগুলো স্থানীয় সিঅ্যান্ডএফ এজেন্টস অ্যাসোসিয়েশন মিলনায়তনে জরুরি সভায় মিলিত হয়।সভায় সভাপতিত্ব করেন বেনাপোল সিঅ্যান্ডএফ এজেন্টস অ্যাসোসিয়েশনের সভাপতি মফিজুর রহমান সজন। ফলে আজও ভারত থেকে কোনো আমদানি পণ্য বাংলাদেশে প্রবেশ করেনি।বাংলাদেশি রফতানি পণ্য ভারতে ঢুকতে না পেরে মোটা অঙ্কের ট্রাক ডেমারেজ গুনতে হচ্ছে বাংলাদেশি রফতানিকারকদের।বেনাপোল বন্দর ব্যবহারকারী পাঁচটি সংগঠন, বাংলাদেশি রফতানি পণ্য গ্রহণ না করা পর্যন্ত ভারত থেকে সব ধরনের পণ্য আমদানি বন্ধ রাখার ঘোষণা দিয়েছে। ফলে গত তিন মাসে ভারতের সঙ্গে রফতানি বাণিজ্য ঘাটতি দেখা দিয়েছে দুই হাজার কোটি টাকা। বেনাপোল বন্দরে আটকা পড়েছে ৫০০ ট্রাক রফতানি বোঝাই পণ্য। গত তিন মাস ধরে এসব ট্রাক আটকে আছে বেনাপোল বন্দরে। দীর্ঘ তিন মাস বন্ধ থাকার পর গত ৭ জুন বেনাপোল বন্দর দিয়ে আমদানি বাণিজ্য চালু হলেও বাংলাদেশি রফতানি পণ্য গ্রহণ করতে অনীহা প্রকাশ করে ভারত।ভারত সরকার ও সে দেশের ব্যবসায়ীরা ভারতীয় পণ্য বাংলাদেশে রফতানির অনুমতি দিলেও বাংলাদেশি রফতানি পণ্য ভারতে প্রবেশের অনুমতি দিচ্ছে না। বেনাপোল চেকপোস্ট এলাকায় রফতানি পণ্যের গাড়ি দাঁড়িয়ে থাকায় তৈরি পোশাক, গার্মেন্ট পণ্য ও পাটজাত পণ্যসহ বিভিন্ন পণ্য থাকায় রোদবৃষ্টিতে ভিজে ও পুড়ে নষ্ট হওয়ার আশঙ্কা দেখা দিয়েছে।বেনাপোল সিঅ্যান্ডএফ এজেন্টস অ্যাসোসিয়েশনের সভাপতি মফিজুর রহমান সজন জানান, ভারত আমদানি পণ্য দিলেও তারা বাংলাদেশি রফতানি পণ্য গ্রহণ করছে না। ফলে বন্দর ব্যবহারকারী ৫টি সংগঠন ভারত থেকে আসা আমদানি বাণিজ্য বন্ধের ঘোষণা দিয়েছে।বেনাপোল কাস্টমসের সহকারী কমিশনার আকরাম হোসেন জানান, আজ দ্বিতীয় দিনের মতো আমদানি বাণিজ্য বন্ধ রয়েছে ভারত থেকে। বন্দর ব্যবহারকারী সংগঠনগুলো বাংলাদেশি রফতানি পণ্য গ্রহণ না করার প্রতিবাদে বুধবার থেকে ভারতীয় পণ্য আমদানি বন্ধ করে দেয়। তবে বেনাপোল বন্দর ও কাস্টমস হাউসে কাজকর্ম চলছে স্বাভাবিকভাবে।বেনাপোল বন্দরের ডাইরেক্টর মামুন কবীর তরফদার জানান, বাংলাদেশি রফতানি পণ্য ভারত গ্রহণ না করার প্রতিবাদে বাংলাদেশি বন্দর ব্যবহারকারী বিভিন্ন সংগঠন বুধবার থেকে ভারতীয় পণ্য আমদানি বন্ধ করে দিয়েছে।ফলে গত দুদিন ধরে পণ্য আমদানি বন্ধ রয়েছে। তবে বন্দরে কাজকর্ম স্বাভাবিক রয়েছে। বন্দর থেকে পণ্য ডেলিভারি অব্যাহত আছে।ওপারে শত শত আমদানি পণ্য বোঝাই ট্রাক আটকে আছে যত্রতত্র। বেনাপোল বন্দর এলাকায় ৪০০-৫০০ রফতানি পণ্য বোঝাই ট্রাক আটকে আছে।",22/9/2020,economics
দেশে আনুষ্ঠানিকভাবে সোনা আমদানি শুরু,"বাংলাদেশে আনুষ্ঠানিকভাবে সোনা আমদানি শুরু হয়েছে। ১১ কেজির প্রথম চালান নিয়ে এসেছে ডায়মন্ড ওয়ার্ল্ড। বাজেটে অর্থমন্ত্রী সোনা আমদানির ওপর ১৫ শতাংশ ভ্যাট প্রত্যাহারের ঘোষণা দেওয়ার পরপরই ডায়মন্ড ওয়ার্ল্ডের পক্ষ থেকে দুবাই থেকে ১১ কেজি সোনা আমদানির এলসি খোলা হয়েছিল। সেই সোনা মঙ্গলবার রাতে দেশে এসেছে।



ডায়মন্ড ওয়ার্ল্ডের ব্যবস্থাপনা পরিচালক ও এফবিসিসিআই সহ-সভাপতি দিলীপ কুমার আগরওয়ালা বুধবার সাংবাদিকদের বিষয়টি নিশ্চিত করেছেন।গোল্ড ডিলার নিয়োগের জন্য বাংলাদেশ ব্যাংক ২০১৯ সালের মার্চ মাসে সার্কুলার দেয়। ওই সার্কুলারে ৫০টি প্রতিষ্ঠান ও কয়েকটি ব্যাংক আবেদন করলেও সব শর্ত পূরণ না হওয়ায় মাত্র ১টি ব্যাংক ও ১৮টি প্রতিষ্ঠানকে নবায়নযোগ্য দুই বছর মেয়াদী লাইসেন্স দেয়। স্বর্ণ নীতিমালায় দেশীয় শিল্পের বিকাশ ও রফতানি বাণিজ্য সম্পসারণের জন্য সোনা আমদানির জন্য ‘গোল্ড ডিলার’ নিয়োগের বিধান রাখা হয়।গত ১০ জুন ডায়মন্ড ওয়ার্ল্ড তাদের গোল্ড ডিলারশিপের অনুকূলে ১১ কেজি (১১০০০ গ্রাম) পাকা সোনা আমদানির জন্য আবেদন করে। আবেদনটি যাচাই বাছাই করে বাংলাদেশ ব্যাংক অনাপত্তি দেয়।এবারের বাজেটে সোনা আমদানির ওপর ২৫ শতাংশ ভ্যাট প্রত্যাহার করায় অনেকেই আমদানি করার উদ্যোগ নিয়েছেন বলে জুয়েলারি ব্যবসায়ীরা জানিয়েছেন।বাংলাদেশ জুয়েলার্স সমিতির (বাজুস) সাধারণ সম্পাদক দিলীপ কুমার আগরওয়ালা বুধবার সাংবাদিকদের বলেন, ২০১৮ সালের আগে বাংলাদেশে বৈধভাবে স্বর্ণ আমদানির সুযোগ ছিল না। ওই বছর সরকার দেশের জুয়েলারি শিল্পের জন্য একটি পূর্ণাঙ্গ স্বর্ণ নীতিমালা প্রণয়ন করে। তাতে সোনা আমদানির সুযোগ দেওয়া হলেও ভ্যাট বেশি হওয়ার কারণে কেউ আমদানি করতে আগ্রহ দেখায়নি। তবে এবারের বাজেটে ভ্যাট কমানোয় অনেকেই আমদানির উদ্যোগ নিয়েছেন।তিনি বলেন, ‘এটাই ৪৯ বছরের ইতিহাসে বাংলাদেশে বৈধপথে প্রথম সোনা আমদানি। এর মধ্য দিয়ে দেশের জুয়েলারি শিল্পের ইতিহাসে একটি সোনালী অধ্যায়ের সূচনা হলো। এতদিন যে গোল্ড আসত, তা অবৈধ পথে আসত। আর কিছু আসতো ব্যাগেজ রুলসের আওতায়।’এখন দেশে ‘গোল্ডনির্ভর’ শিল্প গড়ে ওঠার প্রত্যাশা জানিয়ে আগরওয়ালা বলেন, ‘কাঁচামাল আসা শুরু হল, এখন এ খাত বিকশিত হবে। একটার পর একটা শিল্প প্রতিষ্ঠান গড়ে উঠবে। সুতা আমদানি করে পোশাক তৈরি করে বিভিন্ন দেশে রফতানি করে যেমন বিদেশি মুদ্রা দেশে আসছে; ঠিক তেমনি গোল্ড দিয়ে তৈরি নানান ধরনের গহনা রফতানি করেও বিদেশি মুদ্রা আসবে।’২০২০-২১ অর্থবছরে সরকার জুয়েলারি খাত থেকে ৫০০ কোটি টাকার বেশি কর পাবে বলে দেশের শীর্ষস্থানীয় এই গহনা ব্যবসায়ীর অনুমান।তিনি বলেন, ‘আমাদের সুবিধা হচ্ছে, সস্তা শ্রম। এই সুযোগকে কাজে লাগিয়ে দেশে গোল্ডনির্ভর বড় বড় শিল্প গড়ে উঠবে। বিনিয়োগ বাড়বে; কর্মসংস্থান হবে। এভাবে আমরা জিডিপিতে ভূমিকা রাখতে চাই। এর আগেও ডায়মন্ড ওয়ার্ল্ড বাংলাদেশে প্রথম ও একমাত্র প্রতিষ্ঠান হিসেবে আইএম ৪ এর মাধ্যমে রাফ বা অমসৃণ ডায়মন্ড আমদানি করে কাটিং ও পলিশিং করে পলিশড ডায়মন্ড বিদেশে রফতানি করছে।",22/9/2020,economics
৩ মাস পর আখাউড়া বন্দর দিয়ে ত্রিপুরায় মাছ রফতানি,"করোনাভাইরাস পরিস্থিতির কারণে দীর্ঘ তিন মাস বন্ধ থাকার পর আবারও ব্রাহ্মণবাড়িয়ার আখাউড়া স্থলবন্দর দিয়ে ভারতের ত্রিপুরা রাজ্যে মাছ রফতানি শুরু হয়েছে।
 


সোমবার সকাল থেকে মাছ রফতানি কার্যক্রম শুরু হয়। এতে স্থলবন্দরের ব্যবসায়ী ও শ্রমিকদের মধ্যে প্রাণচাঞ্চল্য ফিরে এসেছে।আখাউড়া স্থলবন্দরের মাছ রফতানি কারক অ্যাসোসিয়েশনের সাধারণ সম্পাদক ফারক মিয়া যুগান্তরকে জানান, সকাল থেকে আখাউড়া স্থলবন্দর দিয়ে বিভিন্ন প্রজাতির মাছ ত্রিপুরায় গেছে।তিনি বলেন, করোনাভাইরাসের প্রাদুর্ভাব শুরুর পর ভারতজুড়ে লকডাউন থাকায় ২৪ মার্চ থেকে আখাউড়া স্থলবন্দর দিয়ে পূর্বোত্তর ভারতের ত্রিপুরায় মাছ রফতানি বন্ধ হয়ে যায়।আখাউড়া স্থলবন্দরের আমদানি-রফতানিকারক অ্যাসোসিয়েশনের সাধারণ সম্পাদক শফিকুল ইসলাম যুগান্তরকে বলেন, করোনার কারণে দেশের বৃহৎ ও শতভাগ রফতানিমুখী আখাউড়া স্থলবন্দরে দীর্ঘ তিন মাস ভারতে মাছ রফতানি বাণিজ্য বন্ধ ছিল। মাছ রফতানি শুরু হওয়ায় ব্যবসায়ী ও শ্রমিকদের মধ্যে প্রাণচাঞ্চল্য ফিরে এসেছে।আখাউড়া স্থল শুল্ক স্টেশনের সহকারী রাজস্ব কর্মকর্তা মোহাম্মদ আলী জানান, করোনার কারণে এ স্থলবন্দরে রফতানির পরিমাণ অনেক কমেছে। তবে দীর্ঘদিন বন্ধের পর মাছ রফতানি বাণিজ্য শুরু হওয়ায় ব্যবসায়ীদের মাঝে স্বস্তি ফিরে এসেছে।",22/9/2020,economics
আড়াই মাস পর বেনাপোল বন্দর দিয়ে আমদানি-রফতানি শুরু,"দীর্ঘ আড়াই মাস বন্ধ থাকার পর রোববার বিকাল থেকে বেনাপোল বন্দর দিয়ে বাংলাদেশ-ভারত আমদানি-রফতানি বাণিজ্য শুরু হয়েছে। স্বাস্থ্য পরীক্ষা শেষে স্বাস্থ্যবিধি মেনে ট্রাকচালকরা বেনাপোল বন্দরে পণ্য নিয়ে প্রবেশ করছে।

বৈশ্বিক মহামারী করোনাভাইরাসের প্রাদুর্ভাব দেখা দেয়ায় ২৩ মার্চ থেকে বেনাপোল বন্দর দিয়ে আমদানি-রফতানি সম্পূর্ণ বন্ধ হয়ে যায়। আমদানি-রফতানি চালু করতে ভারতের কেন্দ্রীয় সরকার বারবার চিঠি দিলেও পশ্চিমবঙ্গ করোনার রেড জোন থাকায় তৃণমূল সরকার আমদানি-রফতানির অনুমতি দেয়নি।



ভারতে চতুর্থ দফা লকডাউন চালুর পর কেন্দ্রীয় সরকার বেশকিছু ক্ষেত্রে আনলক অন পদ্ধতি চালু করে। সে সুবাদে পশ্চিমবঙ্গ সরকার ও পেট্রাপোল বন্দরের বিভিন্ন সংগঠনের নেতারা দফায় দফায় বৈঠক করে আমদানি-রফতানি শুরুর সিদ্ধান্ত নেন।রোববার বিকাল থেকে এ প্রতিবেদন লেখা পর্যন্ত ২৪ ট্রাক মালামাল ভারত থেকে বেনাপোল বন্দরে এসে পৌঁছেছে।বেনাপোল বন্দরের পরিচালক মামুন তরফদার জানান, রোববার বিকাল থেকে দু’দেশের মধ্যে আমদানি-রফতানি বাণিজ্য পুনরায় চালু হয়েছে। স্বাস্থ্যবিধি মেনেই ট্রাকচালক ও হেলপাররা পণ্য নিয়ে বেনাপোল বন্দরে প্রবেশ করছে।
",22/9/2020,economics
বেতনের দাবিতে গার্মেন্ট শ্রমিকরা এখনও রাস্তায় কেন,"ঈদের মাত্র ২ দিন বাকি। কিন্তু বেতন-বোনাসের দাবিতে বুধবারও রাজধানীসহ দেশের বিভিন্ন স্থানে শ্রমিকরা রাস্তায় বিক্ষোভ করেছেন। কবে বেতন পাবেন, সে নিশ্চয়তাও নেই। অথচ প্রধানমন্ত্রী পোশাক খাতের এ সংকট অনুধাবন করতে পেরে ২ মাস আগেই ৫ হাজার কোটি টাকার প্রথম প্রণোদনা প্যাকেজ ঘোষণা করেন।



কিন্তু এখনও ৩ হাজারের বেশি কারখানার শ্রমিক-কর্মচারী বেতন পাননি। এক্ষেত্রে কলকারখানা ও প্রতিষ্ঠান পরিদর্শন অধিদফতরের (ডিআইএফই) মুখ্য ভূমিকা পালনের কথা থাকলেও সংস্থাটি একেবারে নির্বিকার।আইন অনুযায়ী যা করার ছিল তার কিছুই করেনি সরকারি এ নিয়ন্ত্রক সংস্থা। অপরদিকে উদ্ভূত পরিস্থিতির দায় এড়াতে গার্মেন্ট মালিক ও ব্যাংক একে অন্যের ঘাড়ে দোষ চাপাচ্ছে। এছাড়া গার্মেন্ট শ্রমিকদের বেতন বকেয়াসংক্রান্ত শিল্প পুলিশের তথ্যও মানতে নারাজ বিজিএমইএ।পোশাক রফতানিকারকদের এ সংগঠনটির নেতারা বলছেন, বন্ধ হয়ে যাওয়া গার্মেন্টও পুলিশের তালিকায় রয়েছে।শিল্প পুলিশের তথ্যমতে, সারা দেশে ৭ হাজার ৬০২টি গার্মেন্ট কারখানার মধ্যে এপ্রিলের বেতন দেয়নি ৩ হাজার ২৫৮টি কারখানা। বোনাসের অবস্থা আরও ভয়াবহ। মাত্র ৮২৮টি কারখানা ঈদ বোনাস দিয়েছে। অর্থাৎ ৬ হাজার ৭৭৪টি কারখানা বোনাস দেয়নি।বেতন পরিশোধে সবচেয়ে এগিয়ে আগে রফতানি প্রক্রিয়াকরণ অঞ্চলে (বেপজা) অবস্থিত কারখানাগুলো। আর বিজিএমইএর ১ হাজার ৮৮২টি কারখানার মধ্যে বেতন বাকি আছে এখনও ৪৮৯টি কারখানার, বিকেএমইএ ১ হাজার ১০১টি কারখানার মধ্যে বাকি আছে ৬৩৫টির এবং বিটিএমএর ৩৮৯টির মধ্যে বাকি আছে ১৬৮টির।বিশেষজ্ঞরা বলছেন, গার্মেন্টকর্মীরা সামান্য বেতন পান। এখন এ সামান্য বেতনও যদি তারা না পান তাহলে যাবেন কোথায়। তারা মনে করেন, সংশ্লিষ্ট সব পক্ষের দায়িত্বে অবহেলার কারণে বেতন না পেয়ে শ্রমিকরা রাস্তায় নামতে বাধ্য হয়েছেন। কিন্তু এ ধরনের পরিস্থিতি সামাল দিতে প্রধানমন্ত্রী ২৫ মার্চ শ্রমিকদের বেতন-বোনাস নিশ্চিত করতে প্রণোদনা তহবিলের ঘোষণা করেন।অথচ ঈদের ২ দিন বাকি থাকলেও বোনাস তো দূরের কথা, শ্রমিকদের অনেকে বেতনও পাননি। এখন শেষ সময়ে এসে একপক্ষ অন্য পক্ষকে দোষারোপ করছে। এ দোষ চাপাচাপিতে প্রকারান্তরে সরকারের ভাবমূর্তি ক্ষুণ্ন করা হচ্ছে। আর নিয়ন্ত্রক সংস্থা হিসেবে কলকারখানা অধিদফতরের ভূমিকাও অনেক প্রশ্নবিদ্ধ। বেতনের দাবিতে শ্রমিকরা রাস্তায় নামলেও এখন পর্যন্ত কোনো কারখানার বিরুদ্ধে ব্যবস্থা নিতে দেখা যায়নি সংস্থাটিকে।তারা আরও বলেন, বর্তমান পরিস্থিতিতে বিজিএমইএ ও বিকেএমইএর ভূমিকাও প্রশ্নবিদ্ধ। সরকারের কাছ থেকে সুবিধা আদায়ের সময় বিজিএমইএ-বিকেএমইএ বলে দেশে গার্মেন্টকর্মীর সংখ্যা ৪১ লাখের বেশি। কিন্তু এখন বিজিএমইএ বলছে, তাদের শ্রমিক সংখ্যা ২২ লাখের কিছু বেশি। অন্য শ্রমিকদের দায় বিজিএমইএ নেবে না। অন্যদিকে প্যাকেজ বাস্তবায়নে সংশ্লিষ্ট সব পক্ষের গাফিলতি স্পষ্ট হয়ে উঠেছে।এ অসন্তোষের দায় ব্যাংক, গার্মেন্ট মালিক ও প্যাকেজ বাস্তবায়নে জড়িত সরকারি আমলারাও এড়াতে পারেন না। এছাড়া গার্মেন্টের কাজ সাব-কন্ট্রাক্টে করানোর কোনো সুযোগ নেই। অথচ পুলিশের পক্ষ থেকে যে তথ্য দেয়া হয়েছে তাতে দেখা গেছে, বিপুলসংখ্যক গার্মেন্ট কারখানা চালানো হচ্ছে সাব-কন্ট্রাক্ট দিয়ে। যাদের বেতন ও বোনাস নিয়ে বড় সমস্যা তৈরি হয়েছে। তাছাড়া সাব-কন্ট্রাক্ট দিলে কমপ্লায়েন্স গার্মেন্ট হতে পারবে না। তাই বিষয়টি তদন্তের দাবি রাখে।এ বিষয়ে বিজিএমইএর সভাপতি ড. রুবানা হক বুধবার যুগান্তরকে বলেন, শিল্প পুলিশের তথ্য সঠিক নয়। মেট্রোপলিটন এলাকার গার্মেন্ট তাদের তালিকায় রাখা হয়নি। অন্যদিকে বন্ধ হয়ে যাওয়া কারখানাও তালিকায় রাখা হয়েছে। ফলে তাদের তালিকাটি ত্রুটিপূর্ণ।সংগঠনটির জ্যেষ্ঠ সহ-সভাপতি ফয়সাল সামাদ বলেন, বিজিএমইএভুক্ত ৯০ শতাংশের বেশি কারখানায় বেতন দেয়া হয়ে গেছে। বাকি কারখানাগুলোতে শনিবারের মধ্যে বেতন পরিশোধ করা হবে। এখন কিছু জায়গায় শতভাগ বোনাসের দাবিতে শ্রমিকরা বিক্ষোভ করছেন, যা যৌক্তিক নয়। কারণ ত্রিপক্ষীয় সভায় সিদ্ধান্ত হয়েছে, এবার ঈদে ৫০ ভাগ বোনাস দেয়া হবে। বাকিটা ঈদের পরে বেতনের সঙ্গে সমন্বয় করা হবে।বিকেএমইএ’র প্রথম সহসভাপতি মোহাম্মদ হাতেম বলেন, প্রধানমন্ত্রী মহৎ উদ্দেশ্য নিয়ে ২ মাস আগে প্রণোদনা তহবিল গঠন করলেও আমলাতান্ত্রিক জটিলতায় এর সুফল পায়নি শ্রমিকরা। বাংলাদেশ ব্যাংকের সার্কুলার অনুযায়ী গার্মেন্ট মালিকরা শ্রমিকদের বেতনের সব কাগজপত্র ব্যাংকে জমা দিয়েছে। এখন মালিকদের করার কিছুই নেই। অনেক গার্মেন্ট শ্রমিক বেতন পেলেও কিছু কারখানার কাগজপত্র ব্যাংক প্রসেসিং করেনি। সেসব কারখানায় বেতন-ভাতা নিয়ে সমস্যা হচ্ছে। তিনি আরও বলেন, কিছু ক্ষেত্রে ব্যাংক টাকা ছাড় করলেও বিকাশ-রকেট শ্রমিকদের অ্যাকাউন্টে টাকা পাঠাতে দেরি করছে।বুধবার এ নিয়ে কয়েকজন কারখানা মালিক অভিযোগও করেছেন। এছাড়া শিল্প পুলিশের তথ্য সঠিক নয় উল্লেখ করে তিনি আরও বলেন, বিকেএমইএ’র রফতানিমুখী চালু ৭৬৭টি কারখানার মধ্যে ৫৯৫টি এপ্রিলের বেতন পরিশোধ করেছে। বাকি ১৭২টিও শনিবারের মধ্যে বেতন পরিশোধ করবে।গার্মেন্টস শ্রমিক ট্রেড ইউনিয়নের সাধারণ সম্পাদক জলি তালুকদার বলেন, মার্চ মাসে প্রধানমন্ত্রী প্যাকেজ ঘোষণা করলেও গার্মেন্ট মালিক ও ব্যাংক বেতন দেয়ার কাগজপত্র কমপ্লিট করতে পারেনি, এটা মানা যায় না। গার্মেন্ট মালিকদের গাফিলতির কারণেই এ অবস্থার সৃষ্টি হয়েছে। তাছাড়া একটা কারখানা চালু করতে সব মিলিয়ে ১৮টি সংস্থার অনুমোদন লাগে। এ পরিস্থিতিতে ওই সংস্থাগুলো কী করছে তা নিয়ে প্রশ্ন রয়েছে। তিনি আরও বলেন, ডিআইএফই সরাসরি মালিকদের পক্ষ অবলম্বন করেছে। অভিযোগ দিলে তারা মালিকদের পক্ষ হয়ে কথা বলেন। এখন পেটের দায়ে শ্রমিকরা রাস্তায় নেমে আন্দোলন করছে। কোনো শ্রমিকই করোনায় আক্রান্ত হতে চায় না। তারপরও এ পরিস্থিতিতে যদি কেউ করোনায় আক্রান্ত হয় তবে তা ভয়াবহ আকার ধারণ করতে পারে। আর ঈদের আগে সব শ্রমিক বেতন না পেলে ঈদের পর কী হবে তা কেউ বলতে পারবে না।জাতীয় গার্মেন্টস শ্রমিক-কর্মচারী লীগের সভাপতি সিরাজুল ইসলাম রনি বলেন, এখন দোষ চাপাচাপি চলছে। মালিকরা বলছে ব্যাংক টাকা দিচ্ছে না। কিন্তু শ্রমিকদের তো সেটা বুঝে লাভ নেই। প্রধানমন্ত্রী ২ মাস আগে প্যাকেজ দিয়েছেন। আগে থেকে ব্যবস্থা নিলে এ সমস্যা হতো না।কলকারখানা অধিদফতরের মহাপরিদর্শক শিবনাথ রায় যুগান্তরের কাছে দাবি করেন, ডিআইএফএ সব সময় গার্মেন্ট কারখানার কর্মকাণ্ড মনিটরিং করছে। বেতনের দাবিতে শ্রমিকরা রাস্তায় নামলেও আজ পর্যন্ত কোনো শ্রমিক সংগঠনের পক্ষ থেকে লিখিতভাবে অভিযোগ জানানো হয়নি। বরং যেসব জায়গায় অসন্তোষ হচ্ছে, সেসব জায়গায় সংশ্লিষ্টদের সঙ্গে তাদের কর্মকর্তারা স্বপ্রণোদিত হয়ে বৈঠক করে শ্রমিকদের বেতন দেয়ার ব্যবস্থা করেছে। তিনি আরও বলেন, ২ মে থেকে শ্রমিকদের স্বাস্থ্যবিধি নিশ্চিত করতে মনিটরিং করছে অধিদফতর। প্রতিদিন প্রায় শতাধিক কারখানা পরিদর্শন করা হচ্ছে। যেসব কারখানায় ত্রুটি-বিচ্যুতি পাওয়া যাচ্ছে, সেগুলো সংশোধনের নির্দেশনা দেয়া হচ্ছে।এদিকে এপ্রিল মাসের বেতন ও শতভাগ বোনাসের দাবিতে রাজধানীর বিভিন্ন স্থানে বুধবার বিক্ষোভ করেছে শ্রমিকরা। কমলাপুরে বিন্নি নামের একটি গার্মেন্টের শ্রমিকরা সকালে রাস্তা অবরোধ করে। পরে পুলিশের আশ্বাসে শ্রমিকরা অবরোধ তুলে নেন। শ্রমিকরা জানান, বিকাশে বেতন-ভাতা দেয়ার কথা থাকলেও তারা সেটি পাননি। এছাড়া শতভাগ বোনাসের দাবিতে বিক্ষোভ করছেন তারা। এসব শ্রমিকের কারও দুই মাস, কারও এক মাসের বেতন-ভাতা বকেয়া রয়েছে। এর আগে গত ১৬ এপ্রিল একই দাবিতে বিন্নি গার্মেন্ট কর্মীরা রাস্তা অবরোধ করে বিক্ষোভ করেছিল।সিদ্ধিরগঞ্জ (নারায়ণগঞ্জ): নারায়ণগঞ্জের সিদ্ধিরগঞ্জের সুমিলপাড়া এলাকার ওয়েস্ট নিটওয়্যার লি. কারখানার শ্রমিকরা চলতি মাসের বেতন ও শতভাগ বোনাসের দাবিতে সড়ক অবরোধ করে বিক্ষোভ করেছে।বুধবার বেলা ১১টা থেকে বিকেল ৪টা পর্যন্ত নারায়ণগঞ্জ-আদমজী-ডেমরা সড়ক অবরোধ করে তারা বিক্ষোভ করে। এতে ঐ সড়কে চার ঘণ্টা যানচলাচল বন্ধ থাকে। খবর পেয়ে র‌্যাব ও পুলিশ ঘটনাস্থলে গিয়ে শ্রমিকদের বুঝিয়ে রাস্তা থেকে সরিয়ে দেয়ার পর যানবাহন চলাচল স্বাভাবিক হয়।সিদ্ধিরগঞ্জ থানার পরিদর্শক (তদন্ত) আজিজুর রহমান জানান, সুমিলপাড়ার নিটওয়্যার লি. কারখানায় ৭শ’ শ্রমিক কাজ করছে। শ্রমিকরা শতভাগ (পূর্ণ) বোনাসের দাবিতে সড়ক অবরোধ করে বিক্ষোভ।গাজীপুর: মহানগরীর টঙ্গী গাজীপুরা এলাকার ক্লাসিক ফ্যাশন কনসেপ্ট লিমিটেড কারখানার শ্রমিকরা সকাল ৮টায় কারখানার সামনে এসে বিক্ষোভ করে। পরে তারা ঢাকা-ময়মনসিংহ মহাসড়ক অবরোধ করে। টঙ্গীর সাতাইশ লস্করপাড়া এলাকায় আবিদ অ্যাপারেলস লিমিটেড কারখানার শ্রমিকদের বেতন না দিয়ে কারখানা বন্ধ করে চলে যাওয়ায় সেখানেও শ্রমিকরা বিক্ষোভ করে।আটারকল এলাকায় প্রিমিয়ার ওয়াশিং লিমিটেড শ্রমিকরা বকেয়া বেতন ও বোনাসের দাবিতে বিক্ষোভ করে। নগরীর বড়বাড়ি এলাকায় ‘ইন্টার ফ্যাব ম্যানুফেকচারিং লিমিটেড’ কারখানার শ্রমিকরা বেতন ও বোনাসের দাবিতে বিক্ষোভ এবং ঢাকা-ময়মনসিংহ মহাসড়ক অবরোধ করে। এতে সড়কের দুই পাশে যান চলাচল বন্ধ হয়ে যায়।",22/9/2020,economics
শর্ত পূরণের ব্যর্থতায় টাকা পাননি অনেকে,"গার্মেন্ট সেক্টরের শ্রমিক-কর্মচারীদের জন্য প্রধানমন্ত্রী ৫ হাজার কোটি টাকার প্রণোদনা প্যাকেজ ঘোষণা করলেও নীতিমালার শর্ত পূরণে ব্যর্থতার কারণে অনেকে টাকা পাননি।



এর ফলে ঈদের আগে সাধারণ গার্মেন্ট শ্রমিকরা বেতন-ভাতা না পাওয়ায় নতুন করে সংকট দেখা দিয়েছে।কারণ সম্পর্কে বিভিন্ন ব্যাংকের দায়িত্বশীল কর্মকর্তারা যুগান্তরকে জানিয়েছেন, কেউ খেলাপি হওয়ায় ঋণ পাননি, পোশাক মালিকদের সংগঠন বিজিএমইএর সদস্য না হওয়ায় সাব-কন্ট্রাক্টসংশ্লিষ্টরা তাদের শ্রমিকদের জন্য ঋণ নিতে পারেননি।এছাড়া যেসব গার্মেন্ট শ্রমিকদের ব্যাংক হিসাব কিংবা মোবাইল ব্যাংকিং সুবিধা নেই, তাদের এখনও বেতন দেয়া সম্ভব হয়নি।এ বিষয়ে সাউথইস্ট ব্যাংকের ব্যবস্থাপনা পরিচালক (এমডি) এম কামাল হোসেন যুগান্তর বলেন, ৪৭০ কোটি টাকার জন্য তারা কেন্দ্রীয় ব্যাংকে আবেদন করে এপ্রিলের জন্য পেয়েছেন ১৪০ কোটি টাকা। ইতোমধ্যে প্রায় সব টাকাই শ্রমিকদের হিসাবে দেয়া হয়েছে। তবে ঋণখেলাপি কোনো কারখানা বা মালিককে প্রণোদনার টাকা দেয়া হয়নি। ইসলামী ব্যাংক শ্রমিকদের ৩ মাসের বেতন দিতে চেয়েছে ৫৫০ কোটি টাকা। বাংলাদেশ ব্যাংক এক মাসের বেতন বাবদ ১৭২ কোটি টাকা দিয়েছে। বাকি টাকা পরে দেয়া হবে। এ প্রসঙ্গে ইসলামী ব্যাংকের উপব্যবস্থাপনা পরিচালক (ডিএমডি) আবু রেজা মো. ইয়াহিয়া বলেন, ইতোমধ্যে ১৭২ কোটি টাকাই শ্রমিকদের হিসাবে পঠানো হয়েছে।সোনালী ব্যাংক ১৩টি কারখানার শ্রমিকের ৩ মাসের মজুরি দেয়ার জন্য ৩০ কোটি টাকার আবেদন করেছে। ব্যাংকটি পুরো টাকাও পেয়েছে। এর মধ্যে এপ্রিলের বেতন বাবদ ১০ কোটি টাকার বেশি দেয়া হয়েছে বলে জানান ব্যাংকটির ব্যবস্থাপনা পরিচালক (এমডি) মো. আতাউর রহমান প্রধান। তিনি বলেন, ছাড় করা টাকা শ্রমিকের হিসাবে চলে গেছে।অগ্রণী ব্যাংক ২০৯ কোটি টাকার বিপরীতে ৬৫ কোটি টাকা পেয়েছে। এ প্রসঙ্গে অগ্রণী ব্যাংকের ব্যবস্থাপনা পরিচালক (এমডি) মোহাম্মদ শামস উল ইসলাম বলেন, কারখানার মালিককে জানিয়ে তার নিজের বা প্রতিষ্ঠানের নামে ঋণ সৃষ্টি করে বেতনের টাকা সরাসরি শ্রমিকের হিসাবে দেয়া হয়েছে।রূপালী ব্যাংক ৪১টি কারখানার শ্রমিকের মজুরি দিতে পেয়েছে প্রায় ৯০ কোটি টাকা। এ প্রসঙ্গে ব্যাংকটির ব্যবস্থাপনা পরিচালক (এমডি) ওবায়েদ উল্লাহ আল মাসুদ বলেন, শ্রমিকদের ৩ মাসের বেতন বাবদ ৯০ কোটি টাকা অনুমোদন করেছে বাংলাদেশ ব্যাংক। এর মধ্যে এপ্রিলের জন্য ৩০ কোটি টাকা ছাড় করা হয়েছে।করোনা সংকট মোকাবেলায় রফতানিমুখী শিল্পের শ্রমিক-কর্মচারীদের বেতন-ভাতা দিতে সরকার ৫ হাজার কোটি টাকার তহবিল গঠন করেছে। এ তহবিল থেকে ৩ হাজার ৪৭ কোটি টাকার ঋণ নিতে ৪৭টি ব্যাংকের কাছে আবেদন করে ২ হাজার ৪৪টি প্রতিষ্ঠান। এর বিপরীতে এপ্রিলের বেতন বাবদ ২ হাজার ৭০০ কোটি টাকা ছাড় করেছে কেন্দ্রীয় ব্যাংক। বাকি টাকা পরবর্তী মাসে ছাড় করা হবে।",22/9/2020,economics
শিল্প খাতে বিল মওকুফসহ বিশেষ প্রণোদনার সুপারিশ,"করোনার কারণে বিনিয়োগকারীদের সহায়তায় দেশের শিল্প খাতে বিভিন্ন ইউটিলিটি বিল মওকুফসহ বিশেষ প্রণোদনার সুপারিশ করেছে সরকারি সংস্থা বাংলাদেশ বিনিয়োগ উন্নয়ন কর্তৃপক্ষ (বিডা)।



এর মধ্যে রয়েছে- বিদ্যুৎ, গ্যাস, পানি ও টেলিফোন বিল মওকুফ, ভ্যাট ট্যাক্স পরিশোধে বিলম্ব হলে জরিমানা না করা, ব্যাংকের কিস্তি পরিশোধে ব্যর্থ হলেও অ্যাকাউন্ট সচল রাখা এবং বিদেশি ঋণ অনুমোদন দেয়ার নীতিমালা সহজ করা। সম্প্রতি বিডা থেকে অর্থ মন্ত্রণালয়ে এ সুপারিশ পাঠানো হয়।জানতে চাইলে বিডার নির্বাহী চেয়ারম্যান মো. সিরাজুল ইসলাম যুগান্তরকে বলেন, করোনার কারণে দেশের শিল্প খাত অত্যন্ত ক্ষতিগ্রস্ত। ব্যবসা-বাণিজ্য চরমভাবে আর্থিক ক্ষতিতে। আর এ খাত টিকিয়ে রাখা দরকার। এক্ষেত্রে সরকার সাপোর্ট দিতে হবে। তিনি বলেন, শিল্প খাতে সমস্যা হলে শুধু মালিকই সংকটে পড়ে না। এতে পুরো দেশ সমস্যায় পড়ে। কারণ এর সঙ্গে শ্রমিকের কর্মসংস্থান, স্থানীয় বাজারে পণ্যের সরবরাহ এবং রফতানি জড়িত।ফলে এ খাতের জন্য বিল মওকুফসহ আমরা অনেক সুপারিশ করছি। এসব সুপারিশ বাস্তবায়ন হলে আশা করছি, শিল্প খাত ঘুরে দাঁড়াতে পারবে। বিডার চিঠিতে উল্লেখ করা হয়, করোনাভাইরাসের কারণে দেশের শিল্প খাত অত্যন্ত ক্ষতিগ্রস্ত। বিনিয়োগকারীদের জন্য নজিরবিহীন অনিশ্চয়তা সৃষ্টি হয়েছে। অর্থনৈতিক উন্নয়ন ও মোট দেশজ উৎপাদনের (জিডিপি) প্রবৃদ্ধির ক্ষেত্রে বৈশ্বিক যেসব পূর্বাভাস ছিল, ইতোমধ্যে তা কমিয়ে আনা হয়েছে। এর ফলে পুরো অর্থনীতিতে গভীর উদ্বেগ তৈরি হয়েছে।এটি কাটিয়ে উঠতে সরকারি সাপোর্ট জরুরি। আর এ খাতে ওয়ার্কিং ক্যাপিটাল হিসেবে বিদেশি ঋণ অনুমোদনে বিশেষ ভূমিকা নিতে হবে। অনুমোদন প্রক্রিয়ায় সব ফি মওকুফ করতে হবে। বিডার সুপারিশে সব শিল্প খাতেই বিদেশি ঋণ অনুমোদনের বিষয়টি সহজ করতে বলা হয়েছে। এটি সম্ভব না হলে গুরুত্বপূর্ণ খাতগুলোতে এ সেবা দিতে বলেছে সংস্থাটি। চিঠিতে উল্লেখ করা হয়, বর্তমানে বিডা থেকে প্রায় ২৫টির মতো সেবা দেয়া হচ্ছে। এসব সেবায় ৫০০ থেকে ৫ হাজার টাকা পর্যন্ত ফি নেয়া হয়। এসব ফি মওকুফ করা হবে।বিডার সুপারিশে আরও বলা হয়, ব্যবসায়িক ধারাবাহিকতা ও প্রবৃদ্ধি নিশ্চিত করতে বহুমাত্রিক সহযোগিতা জরুরি। এক্ষেত্রে নিয়ন্ত্রক সংস্থাগুলোর যে কপ্লায়েন্স রয়েছে, তা থেকে ব্যবসায়ীদের অব্যাহতি দিতে হবে। এসব বিষয় বাস্তবায়নে সংশ্লিষ্ট স্টেকহোল্ডারদের সঙ্গে আলোচনা শুরু করেছে বিডা। এছাড়াও বিনিয়োগ আর্কষণে ইউটিলিটি বিল কমানোর সুপারিশ করেছে সংস্থাটি।এছাড়াও ব্যবসাবান্ধব ভ্যাট ট্যাক্স নীতি এবং আইন বাস্তবায়নের ক্ষেত্রে প্রকৃত ক্ষতিগ্রস্ত শিল্পকে ছাড় দেয়ার সুপারিশ করা হয়েছে। এক্ষেত্রে মূলধনী যন্ত্রপাতি ও শিল্পের কাঁচামাল আমদানির ক্ষেত্রে শুল্কে ছাড় দিতে বলা হয়েছে। কেউ বিল পরিশোধে বিলম্ব করলে তাকে কোনো ধরনের জরিমানা ছাড়াই পরবর্তীতে বিল দেয়ার সুযোগের কথা বলেছে বিডা।জানা গেছে, দেশে বিনিয়োগ বাড়াতে ২০১৬ সালে বিডা গঠিত হয়। প্রধানমন্ত্রীর কার্যালয়ের আওতাধীন এ প্রতিষ্ঠানটির এর মূল কাজ হল দেশি-বিদেশি বিনিয়োগ আর্কষণ করা। এক্ষেত্রে এক ছাদের নিচে ব্যবসায়ীদের ২৬টি সেবা দিতে ইতোমধ্যে ওয়ান স্টপ সার্ভিস আইন চালু হয়েছে। এরপর করোনা ভাইরাসের কারণে ক্ষতিগ্রস্ত ব্যবসায়ীদের জন্য এসব সুপারিশ করল প্রতিষ্ঠানটি।",22/9/2020,economics
যুক্তরাষ্ট্রে পোশাক রফতানিতে ২ বছর শুল্কমুক্ত সুবিধা চায় বাংলাদেশ,"করোনা পরিস্থিতি বিবেচনায় বাংলাদেশ থেকে যুক্তরাষ্ট্রের বাজারে পোশাক রফতানিতে আগামী দুবছর শুল্কমুক্ত সুবিধা চেয়েছেন পররাষ্ট্রমন্ত্রী ড. একে আবদুল মোমেন।



 গতকাল মঙ্গলবার সন্ধ্যায় যুক্তরাষ্ট্রের উপজাতীয় নিরাপত্তা উপদেষ্টা ও যুক্তরাষ্ট্রের প্রেসিডেন্ট ডোনাল্ড ট্রাম্পের সহকারী ম্যাথিউ পটিনজারের সঙ্গে ফোনে আলাপকালে তিনি এ সুবিধা চান। বর্তমান পরিস্থিতিতে যুক্তরাষ্ট্রের ক্রেতারা যেন বাংলাদেশের গার্মেন্ট সেক্টরে ক্রয়াদেশ বাতিল না করে সে জন্য যুক্তরাষ্ট্র সরকারের সহায়তাও চান আবদুল মোমেন।এ সময় করোনাভাইরাসের কারণে উদ্ভূত পরিস্থিতি মোকাবেলায় বাংলাদেশের ভূমিকার প্রশংসা করেন প্রেসিডেন্ট ডোনাল্ড ট্রাম্পের সহকারী ম্যাথিউ পটিনজার। এ ক্ষেত্রে যুক্তরাষ্ট্রের সহায়তা অব্যাহত থাকবে বলেও জানান তিনি।সমুদ্রে ভাসমান মিয়ানমারের অধিবাসী রোহিঙ্গাদের আশ্রয় দেয়ায় বাংলাদেশের প্রতি কৃতজ্ঞতা প্রকাশ করেন ম্যাথিউ পটিনজার। এ সময় পররাষ্ট্রমন্ত্রী উল্লেখ করেন, রোহিঙ্গাদের আশ্রয় দেয়ার দায়িত্ব কেবল বাংলাদেশের নয়; অন্যান্য দেশেরও উচিত তাদের আশ্রয় দেয়া এবং দায়িত্ব ভাগ করে নেয়া। বাংলাদেশে আশ্রয় নেয়া ১১ লাখ রোহিঙ্গা জনগোষ্ঠীকে বিভিন্ন দেশে নিয়ে যাওয়ারও আহ্বান জানান তিনি।

এ ছাড়া আবদুল মোমেন বাংলাদেশে অবস্থানরত মিয়ানমারের রোহিঙ্গা জনগোষ্ঠীর প্রত্যাবর্তনে যুক্তরাষ্ট্রসহ অন্যান্য বন্ধুরাষ্ট্রসমূহের জোরালো ভূমিকা পালনেরও আহ্বান জানান।করোনা পরিস্থিতির কারণে দেশের খাদ্য নিরাপত্তা নিশ্চিত করতে যুক্তরাষ্ট্রকে বাংলাদেশের জন্য বিশেষ বরাদ্দ প্রদানেরও অনুরোধ করেন পররাষ্ট্রমন্ত্রী। বাংলাদেশের বিনিয়োগের পরিবেশ ভালো উল্লেখ করে যুক্তরাষ্ট্রকে বাংলাদেশে বিনিয়োগ বাড়ানোর আহবান জানান তিনি। পররাষ্ট্রমন্ত্রী দেশের ১০০টি অর্থনৈতিক জোনের মধ্যে কয়েকটি যুক্তরাষ্ট্রের অর্থনৈতিক জোন হিসেবে প্রতিষ্ঠিত করার অনুরোধ করেন। তা ছাড়া বাংলাদেশে ২৮টি আইটি পার্ক তৈরি হচ্ছে এবং বাংলাদেশের পরিশ্রমী ও মেধাবী যুবকদের জন্য আইটি সেক্টরকে সম্ভাবনাময়ী উল্লেখ করে এ খাতেও যুক্তরাষ্ট্রকে বিনিযোগের আহ্বান জানান আবদুল মোমেন।ডিজিটাল নিরাপত্তা আইন বিষয়ে এক প্রশ্নের জবাবে পররাষ্ট্রমন্ত্রী বলেন, যারা ভুল তথ্য দিয়ে জনগণকে বিভ্রান্ত করে; হিংসাত্মক এবং ধর্মীয় উসকানিমূলক প্রচারণা চালায়, কেবল তাদের বিরুদ্ধে আইন অনুযায়ী ব্যবস্থা নেয়া হয়। বাংলাদেশের গণমাধ্যম অন্য যে কোনো দেশের চেয়ে মুক্তভাবে মত প্রকাশের স্বাধীনতা ভোগ করে।পররাষ্ট্রমন্ত্রী আরও উল্লেখ করেন, বাংলাদেশে এখন পিপিই ও মাস্ক তৈরি হচ্ছে এবং যুক্তরাষ্ট্র প্রয়োজনে বাংলাদেশ থেকে এসব চিকিৎসা সামগ্রী আরও বেশি পরিমাণ আমদানি করতে পারবে। বাংলাদেশের ওষুধসামগ্রী যুক্তরাষ্ট্রে আমদানি করতে পররাষ্ট্রমন্ত্রী অনুরোধ করেন।এ সময় বঙ্গবন্ধুর জন্মশতবার্ষিকীবিষয়ক প্রধানমন্ত্রী শেখ হাসিনা প্রেরিত এক পত্রের জবাবে প্রেসিডেন্ট ট্রাম্পের পক্ষ থেকে প্রধানমন্ত্রীকে 
ধন্যবাদ জ্ঞাপন করেন হোয়াইট হাউসের এ মুখপাত্র।",22/9/2020,economics
পোশাক খাতে অস্থিরতা বাড়ার শঙ্কা,"বকেয়া বেতন-ভাতার দাবিতে প্রতিদিন বিভিন্ন স্থানে রাস্তা অবরোধসহ আন্দোলন বিক্ষোভে শামিল হচ্ছেন গার্মেন্ট শ্রমিকরা।

এপ্রিল মাসের বেতন তো দূরের কথা, অনেকে এখনও মার্চ মাসের বেতন পাননি। এর মধ্যে কমপ্লায়েন্স প্রতিপালনের শর্ত হিসেবে মাসের সাত কার্যদিবসের মধ্যে আগের মাসের বেতন-ভাতা পরিশোধ করার কথা।

কিন্তু বাস্তবতা হল, প্রধানমন্ত্রী ঘোষিত ৫ হাজার কোটি টাকার ঋণ প্যাকেজের অর্থ কোনো গার্মেন্ট মালিক বা শ্রমিক পাননি।



ইতোমধ্যে মে মাসের প্রথম সপ্তাহ পার হয়েছে। তাই শ্রমিক-কর্মচারীদের সময়মতো বেতন-ভাতা দেয়া নিয়ে দুশ্চিন্তায় আছেন বেশির ভাগ শিল্প মালিক। এর মধ্যে বড় সংকট হয়ে দেখা দিয়েছে সাব-কন্ট্রাক্টে থাকা প্রায় ৪ হাজার কারখানা।
এসব কারখানা বিজিএমইএ সদস্য নয়। ফলে ঋণ প্যাকেজ থেকে এখানে কর্মরত শ্রমিক-কর্মচারীদের বেতন-ভাতা পাওয়ার সুযোগ নেই। এই যখন অবস্থা তখন ঈদের আগে বেতন-ভাতার দাবিতে শ্রমিকদের চাপা ক্ষোভ ও অসন্তোষ বড় পরিসরে রাস্তায় গড়াতে পারে।
এমন শঙ্কার বিষয়টি গোয়েন্দা সংস্থার প্রতিবেদনেও উঠে এসেছে। এ সংক্রান্ত এক প্রতিবেদনে বলা হয়েছে, গার্মেন্ট সেক্টরের ১০ জন নেতা শ্রমিকদের উসকে দিয়ে রাস্তায় নামানোর চেষ্টা করছেন।এদিকে বিজিএমইএর সদস্যভুক্ত গার্মেন্টের পরিসংখ্যান নিয়েও রয়েছে নানান বিভ্রান্তি। বিজিএমইএ’র পক্ষ থেকে মুখে যা বলা হয়, বাস্তবের সঙ্গে তার কোনো মিল নেই।
এছাড়া শিল্প পুলিশের ডাটার সঙ্গে রয়েছে বিস্তর ফারাক। অনেকে মনে করেন, গার্মেন্ট কারখানা ও শ্রমিক সংখ্যার প্রকৃত তথ্য নিয়ে শুরু থেকেই এক ধরনের লুকোচুরি করা হয়। করোনা সংকটের উত্তাপে যার গোমর এবার অনেকটা ফাঁস হতে চলেছে।
তাদের মতে, বিষয়টি নিয়ে তদন্ত হওয়া উচিত। কেননা যে কোনো সংকট ভালোভাবে মোকাবেলা করতে হলে সরকারের কাছে কারখানা ও শ্রমিক সংখ্যা নিয়ে সঠিক তথ্য থাকাটা জরুরি।শিল্প পুলিশের তথ্য মতে, দেশে মোট ৭ হাজার ৬০২টি পোশাক কারখানা রয়েছে। এর মধ্যে বিজিএমইএ’র সদস্যভুক্ত কারখানার সংখ্যা ১ হাজার ৮৮২টি।

যদিও বিজিএমইএ’র ওয়েবসাইটে দেয়া তথ্য মতে, সংগঠনটির সদস্য সংখ্যা ৪ হাজার ৩৭৬টি। তবে সংগঠনটি বলছে, এসবের মধ্যে সচল আছে ২ হাজার ২৭৪টি।
অন্যদিকে বিকেএমইএ সদস্যভুক্ত কারখানা রয়েছে এক হাজার ১০১টি, বিটিএমএ’র কারখানা ৩৮৯টি এবং বেপজার ভেতরে রয়েছে ৩৬৪টি। কিন্তু এর বাইরে আরও ৩ হাজার ৮৬৬টি কারখানা রয়েছে। এসব কারখানা সাধারণত বড় কারখানা থেকে অর্ডার নিয়ে সাব-কন্ট্রাক্টে কাজ করে।কমপ্লায়েন্স ইস্যুতে বিদেশি ক্রেতা ও সরবরাহকারী প্রতিষ্ঠান সাব-কন্ট্রাক্টিং অনুমোদন না করলেও গার্মেন্ট মালিকরা নিজেদের স্বার্থে সাব-কন্ট্রাক্টে কাজ করায়, যা নিয়মবহির্ভূত।প্রাপ্ত তথ্য বিশ্লেষণ করে দেখা গেছে, বুধবার পর্যন্ত বিজিএমইএ’র ১ হাজার ৮৮২টি কারখানার মধ্যে এক হাজার ২৩২টি কারখানা খুলেছে। কিন্তু সাব-কন্ট্রাক্ট বা বিজিএমইএ-বিকেএমইএ’র সদস্যবহির্ভূত ৩ হাজার ৮৬৬টি কারখানার মধ্যে খুলেছে মাত্র এক হাজার ২৮৭টি।
বাকি আড়াই হাজারের বেশি কারখানা বন্ধ আছে। অর্থাৎ অর্ডার না থাকায় এসব কারখানা খোলেনি মালিকরা, তাই শ্রমিকরাও বেকার বসে আছে।এসব বিষয় নিয়ে বিস্তারিত জানতে বিজিএমইএ সভাপতি ড. রুবানা হকের মুঠোফোনে যোগাযোগের চেষ্টা করা হয়। মুঠোফোনে কথা বলা সম্ভব না হওয়ায় ক্ষুদে বার্তা পাঠানো হয়। এর জবাবে বিজিএমইএ’র জনসংযোগ কমিটির চেয়ারম্যান খান মনিরুল আলম জানান, ‘শুধু সদস্যভুক্ত কারখানাগুলো নিয়ে বিজিএমইএ কাজ করে। এর বাইরে অন্য কারখানার সমস্যা দেখার দায়িত্ব বিজিএমইএ’র নয়।’কেসস্টাডি : নারায়ণগঞ্জের বিসিকে অবস্থিত স্কাইলাইন নিট ফ্যাশন একটি রফতানিমুখী পোশাক কারখানা। কিন্তু কারখানাটি বিজিএমইএ বা বিকেএমইএ’র সদস্য নয় বিধায় কারখানার মালিক সরকার ঘোষিত ৫ হাজার কোটি টাকার তহবিল থেকে ঋণ নিতে পারছে না।
ধারদেনা করে ফেব্র“য়ারি মাসে শ্রমিকদের বেতন দিয়েছেন। মার্চ-এপ্রিলের বেতন কীভাবে দেবেন তা নিয়ে দুশ্চিন্তায় দিন কাটছে মালিকের।এ কারখানার মালিক মিশেল শেখ বৃহস্পতিবার যুগান্তরকে বলেন, তিনি সিএন্ডএফের মাধ্যমে ফিলিপাইনে পোশাক রফতানি করেন। কিন্তু করোনা সংকটে রফতানি বন্ধ হয়ে যাওয়ায় এখন বেকায়দায় পড়েছেন। শ্রমিকদের বেতন দিতে পারছেন না। আর সরকারের কাছ থেকেও কোনো সহায়তা পাননি। তিনি জানান, শুধু নারায়ণগঞ্জের বিসিকে এ ধরনের ২৫টি কারখানা আছে। যাতে ৫ হাজারের বেশি শ্রমিক কাজ করে। প্রত্যেক মালিকই দুশ্চিন্তায় দিন পার করছেন।এ তো গেল ছোট কারখানার কথা। সাব-কন্ট্রাক্টে কাজ করা কারখানাগুলো এপ্রিলের বেতন-ভাতা দিতে পারেনি। উপরন্তু বেড়েছে করোনার প্রকোপ। এ কারণে শ্রমিকদের মধ্যে চাপা ক্ষোভ ও অসন্তোষ বিরাজ করছে। তাই ঈদের আগে তৈরি পোশাক খাতে অস্থিরতা দেখা দিতে পারে। কারণ ছোট ও সাব-কন্ট্রাক্টে কাজ করা কারখানা রফতানিমুখী না হওয়ায় প্রধানমন্ত্রী ঘোষিত তহবিল থেকে এ ধরনের কারখানা সহায়তা পাবে না। আর ঋণ সহায়তা না পেলে শ্রমিকদের এপ্রিলের বেতন দিতে পারবে না। ইতোমধ্যেই শ্রমিক অসন্তোষের শঙ্কার কথা জানিয়ে গোয়েন্দা সংস্থা থেকে সরকারের উচ্চ মহলে প্রতিবেদন পাঠানো হয়েছে। এতে বলা হয়েছে, শ্রমিকদের ভুল বুঝিয়ে গার্মেন্ট সেক্টরে অস্থিতিশীলতা তৈরি করতে পারেন অন্তত ১০ জন নেতা। এদের নজরদারিতে আনার পাশাপাশি স্বাস্থ্যবিধি মেনে চলার সুপারিশ করা হয়েছে ওই প্রতিবেদনে।বিকেএমইএ’র জ্যেষ্ঠ সহসভাপতি মোহাম্মদ হাতেম বলেছেন, আমলাতান্ত্রিক মারপ্যাঁচে পড়ে বিজিএমইএ-বিকেএমইএ’র অনেক সদস্যই তহবিল থেকে টাকা পাচ্ছে না। এই দুই সংগঠনের বাইরে যেসব কারখানা আছে তারা শ্রমিকদের নিয়ে বিপদে পড়বে, বেতন দিতে পারবে না। তখন শ্রমিকরা রাস্তায় নামলে সবাই বিজিএমইএ-বিকএমইএ-কে দোষারোপ করবে। তাই তাদের বিষয়টি বিবেচনা করতে সরকারের উচ্চ মহলে জানানো হয়েছে।করোনার প্রভাব মোকাবেলায় সরকার রফতানিমুখী পোশাক খাতকে ৫ হাজার কোটি টাকার তহবিল দিয়েছে। এ তহবিল থেকে শুধু বিজেএমইএ এবং বিকেএমইএ-র সদস্যরা ঋণ পাবেন, যা দিয়ে শুধু কারখানার শ্রমিকদের বেতন দেয়া হবে।

এর বাইরে টেক্সটাইল খাত ও প্রচ্ছন্ন রফতানিকারক এক্সেসরিজ শিল্পও ওই তহবিল থেকে টাকা পাবে না। অর্থাৎ বিজিএমইএ ও বিকেএমইএ-র বাইরে অন্য কারখানার শ্রমিকদের জন্য বেতন দেয়া হবে না। প্যাকেজ ঘোষণার সময় রফতানিমুখী শিল্পপ্রতিষ্ঠানের শ্রমিক-কর্মচারীদের বেতন-ভাতা দেয়ার কথা বলা হলেও পরবর্তী সময়ে দফায় দফায় নীতিমালা সংশোধন করে জটিল পরিস্থিতি সৃষ্টি করা হয়।জানা গেছে, করোনাভাইরাস সংকটে শ্রমিকদের বেতন দিতে সরকার যে ৫ হাজার কোটি টাকার প্রণোদনা তহবিল করেছে, সেখান থেকে ঋণ নিতে আবেদন করেছেন ২ হাজার ২০০ কারখানার মালিক। এর মধ্যে বিজিএমইএ সদস্যভুক্ত কারখানার সংখ্যা ১ হাজার ৬১৫টি; বিকেএমইএভুক্ত ৫৫০টি। বাকি ৩৫টি ইপিজেড এলাকায় অবস্থিত পোশাক কারখানা। ৪৬টি ব্যাংকের মাধ্যমে এই কারখানাগুলোর মালিকদের ৩ হাজার ২৫০ কোটি টাকা ঋণ পেতে আবেদন জমা হয়েছে বাংলাদেশ ব্যাংকে। আবেদনের বিপরীতে ইতোমধ্যে কেন্দ্রীয় ব্যাংক থেকে বাণিজ্যিক ব্যাংকগুলোর হিসাবে ২ হাজার কোটি টাকা বিতরণ করা হযেছে। এখন ব্যাংকগুলো এসব অর্থ শ্রমিক-কর্মচারীদের হিসাবে ছাড় করবে। কিন্তু সব শ্রমিকের অ্যাকাউন্ট না থাকা ও বিভিন্ন ব্যাংকে অ্যাকাউন্ট থাকায় টাকা ছাড় করা নিয়ে বড় সংকট দেখা দিয়েছে। তবে গার্মেন্ট মালিকদের অনেকে জানিয়েছেন, কোনো ঋণ এখন পর্যন্ত তারা পাননি। যেহেতু এটি ঋণ এবং দিতে হবে শিল্প মালিককে, তাই এই ঋণের অর্থ তো আগে শিল্পপ্রতিষ্ঠানের হিসাবে ঢুকতে হবে। তারপর সরকার বা ব্যাংক তার গাইডলাইন অনুযায়ী বিলি-বণ্টন করবে। কিন্তু কোনো কিছুই এখনও দৃশ্যমান নয়। অর্থাৎ মাসের প্রথম সপ্তাহ শেষ। ১০ তারিখ পার হলে তো বেতন না পাওয়ার আন্দোলন রাস্তায় গড়াবে। তখন কী হবে জানি না।জাতীয় গার্মেন্ট শ্রমিক-কর্মচারী লীগের সভাপতি সিরাজুল ইসলাম রনি যুগান্তরকে বলেন, এখনও অনেক কারখানায় মার্চ মাসের বেতন দেয়া হয়নি। এ অবস্থায় সাব-কন্ট্রাক্টে কাজ করা কারখানা বেতন ও ঈদ বোনাস দিতে পারবে কি না, তা নিয়ে সন্দেহ আছে।
শুনেছি, এসএমই প্রণোদনা তহবিল থেকে এ ধরনের মালিকদের ঋণ দেয়া হবে। কিন্তু সেটা কতদিনে তারা পাবেন, আর শ্রমিকদের কখন দেবেন, তা দেখার বিষয়। শ্রমিক অসন্তোষের বিষয়ে তিনি বলেন, এ ধরনের শঙ্কা উড়িয়ে দেয়া যায় না।মদদ ও উসকানিদাতাদের নজরদারিতে রাখার সুপারিশ : সরকারের একটি বিশেষ গোয়েন্দা সংস্থার প্রতিবেদনে বলা হয়েছে, চলমান করোনা পরিস্থিতিতে ঈদুল ফিতরকে ঘিরে গার্মেন্ট সেক্টরে অস্থিতিশীল পরিবেশ সৃষ্টিতে তৎপর রয়েছে ১০ শ্রমিক নেতা।
শ্রমিকদের ভুল বুঝিয়ে তারা মে মাসের বেতন এবং ঈদ বোনাস একসঙ্গে প্রদানের জন্য আন্দোলনে নামাতে পারেন। ওই নেতারা গার্মেন্ট ওয়ার্কার্স ফেডারেশন, গার্মেন্ট শ্রমিক ট্রেড ইউনিয়ন, সম্মিলিত গার্মেন্ট শ্রমিক ফেডারেশন, গার্মেন্ট শ্রমিক ফেডারেশন, স্বাধীন বাংলা গার্মেন্ট শ্রমিক ফেডারেশন, বাংলাদেশ গার্মেন্ট অ্যান্ড ইন্ডাস্ট্রিয়াল ওয়ার্কার্স ফেডারেশন এবং বাংলাদেশ পোশাক শ্রমিক ট্রেড ইউনিয়ন ফেডারেশনের সঙ্গে জড়িত। এদের সবাইকে নজরদারিতে রাখতে হবে। প্রতিবেদনের একটি কপি যুগান্তরের হাতে এসেছে।প্রতিবেদনে বলা হয়েছে, চাঁদ দেখাসাপেক্ষ ২৪ মে ঈদুল ফিতর উদ্যাপিত হতে পারে। ঈদের আগে মাস পূর্ণ না হওয়ায় শ্রমিকদের শুধু ঈদ বোনাস দেয়ার প্রস্তুতি নিচ্ছেন গার্মেন্ট মালিকরা।
কিন্তু শ্রমিক নেতারা বেতন-বোনাস একত্রে দেয়ার জন্য শ্রমিকদের আন্দোলনে নামানোর প্রস্তুতি নিচ্ছেন। এদিকে অন্দোলনে নামার প্রস্তুতির বিষয়টি যুগান্তরের কাছে স্বীকার করেছেন সংশ্লিষ্ট নেতারাও। তবে তারা শ্রমিকদের ভুল বোঝানোর বিষয়টি অস্বীকার করেন।জাতীয় গার্মেন্ট শ্রমিক ট্রেড ইউনিয়নের সভাপতি আমিরুল ইসলাম বলেন, চলমান পরিস্থিতিতে কেউ অসচেতন নয়। সবাই সচেতন। তাই কাউকে ভুল বোঝানোর সুযোগ নেই। শ্রমিকরা যদি তাদের ন্যায্য অধিকার না পায়, তাহলে তারা আন্দোলনে নামতেই পারেন।গার্মেন্ট শ্রমিক ফেডারেশনের সভাপতি মোশরেফা মিশু যুগান্তরকে বলেন, শ্রমিকদের অবশ্যই মে মাসের বেতন এবং ঈদ বোনাস একসঙ্গে দিতে হবে। আমি আশা করি, মালিকরা এটা করবেন। আর যদি তা না করেন, তাহলে শ্রমিকরা রাস্তায় নামবে। আন্দোলন করবে। এরই মধ্যে কোনো কোনো জায়গায় আন্দোলন শুরু হয়ে গেছে।গোয়েন্দা প্রতিবেদনে উল্লেখ করা হয়েছে, করোনার প্রাদুর্ভাবে দেশে লকডাউন চলাকালীন গার্মেন্ট শ্রমিকদের বকেয়া বেতন পরিশোধ না করে কিছু মালিক উল্টো শ্রমিক ছাঁটাই করছেন, যা অনভিপ্রেত। উদাহরণস্বরূপ আশুলিয়ার ইউসুফ মার্কেটে অবস্থিত সিগমা ফ্যাশন লিমিটেড। এখানে মোট শ্রমিক সংখ্যা ১৪০০ জন। ২৫ এপ্রিল ওই কারখানার ৭০৯ জন শ্রমিককে ছাঁটাই করা হয়েছে।
এ নিয়ে কারখানার গেটের সামনে অবস্থান নিয়ে শ্রমিকরা বিক্ষোভ করেন। যদিও বিজিএমইএ, বিকেএমইএ প্রকাশ্যে বলেছে, তারা করোনা পরিস্থিতির মধ্যে কোনো শ্রমিক ছাঁটাই করবে না। শ্রমিক ছাঁটাইকে কেন্দ্র করে গার্মেন্ট সেক্টরে অস্থিতিশীল পরিস্থিতি সৃষ্টি হতে পারে বলেও আশঙ্কা করছেন গোয়েন্দারা।সামাজিক দূরত্ব ও স্বাস্থ্যবিধি মেনে শ্রমিকদের কারখানাগুলোয় কাজ করার কথা। বেশকিছু গার্মেন্ট তাদের মেশিনারিজ একধাপ সরিয়ে সামাজিক দূরত্বের পরিবেশ সৃষ্টি করেছে। তবে কিছু কিছু কারখানায় স্বাস্থ্যবিধি মানা হচ্ছে না। এরূপ কর্মকাণ্ড ভয়াবহ পরিস্থিতির সৃষ্টি করতে পারে বলে প্রতিবেদনে বলা হয়েছে। বলা হয়েছে, শ্রমিকদের আবাসস্থল এবং চলাচলের পথে কারখানার মালিকদের কোনো নিয়ন্ত্রণ থাকছে না। শ্রমিকরা নিজেদের মতো চলাচল ও অস্বাস্থ্যকর পরিবেশে বসবাসের কারণে করোনা সংক্রমণের ঝুঁকি বাড়ছে।প্রতিবেদনের সুপারিশে বলা হয়েছে-শ্রমিকদের সামাজিক দূরত্ব ও স্বাস্থ্যবিধি পালনে প্রয়োজনীয় ব্যবস্থা গ্রহণ করতে হবে। কারখানার নিজস্ব ব্যবস্থাপনায় শ্রমিকদের আনানেয়ার ব্যবস্থা থাকা উচিত।
যেসব কারখানা মালিকের সামর্থ্য আছে, তাদের উচিত শ্রমিকদের নিজস্ব আবাসনের জন্য ডরমিটোরির ব্যবস্থা করা। করোনা পরিস্থিতিতে শ্রমিকদের উপস্থিতি যেন কোনোভাবেই ৫০ শতাংশের বেশি না হয়, তা নিশ্চিত করতে হবে। যেসব শ্রমিক গ্রামের বাড়িতে আছে তারা যাতে কারখানায় আসার সুযোগ না পায়, সে ব্যাপারে ব্যবস্থা নেয়ার পাশাপাশি সন্দেহভাজন শ্রমিক নেতাদের নজরদারিতে রাখতে হবে।গোয়েন্দা প্রতিবেদনের বিষয়ে বিকেএমইএর সহসভাপতি মোহাম্মদ হাতেম বলেন, কেউ শ্রমিকদের ইন্ধন না দিলে পোশাক খাতে অসন্তোষ ঘটবে না। নিজেদের স্বার্থ হাসিলের জন্য কিছু শ্রমিক নেতা এ খাতকে অস্থির করার অপতৎপরতা চালাচ্ছেন। অতীতেও তারা শ্রমিক অসন্তোষ ঘটিয়েছেন উল্লেখ করে তিনি বলেন, দেশের সংকটকালে যদি কেউ শ্রমিকদের মদদ ও উসকানি দিয়ে অস্থিতিশীল পরিবেশ সৃষ্টি করার চেষ্টা করে, তাহলে সরকারের উচিত হবে কঠোর হস্তে তাদের দমন করা।",22/9/2020,economics
এপ্রিলে ৬৫ ভাগ বেতন পাবেন পোশাক শ্রমিকরা,"এপ্রিল মাসে বন্ধ থাকা পোশাক কারখানার শ্রমিকরা মোট বেতনের ৬৫ ভাগ বেতন পাবেন। শ্রমিক নেতাদের দাবির পরিপ্রেক্ষিতে সোমবার বিজয়নগরের শ্রম ভবনে অনুষ্ঠিত ত্রিপক্ষীয় সভায় ৬০ ভাগের স্থলে ৬৫ ভাগ বেতনের বিষয়ে সবপক্ষই ঐক্যমতে পৌঁছান।



অবশ্য এপ্রিলে শ্রমিকদের ৬০ ভাগ বেতনই দেয়া হবে। বাকি ৫ ভাগ বেতন মে মাসের বেতনের সঙ্গে সমন্বয় করা হবে। আর যেসব কারখানায় এপ্রিলে কাজ হয়েছে, সেসব কারখানায় শতভাগ বেতন পাবেন শ্রমিকরা।শ্রম প্রতিমন্ত্রী মন্নুজান সুফিয়ানের সভাপতিত্বে দীর্ঘ ৫ ঘণ্টব্যাপী ত্রিপক্ষীয় সভায় উপস্থিত ছিলেন সংসদ সদস্য ও বিজিএমইএ'র সাবেক সভাপতি আব্দুস সালাম মুর্শেদী, বিকেএমইএ'র সভাপতি ও সংসদ সদস্য সেলিম ওসমান, বিজিএমইএ সভাপতি ড. রুবানা হক, এফবিসিসিআই'র সাবেক সভাপতি একে আজাদ।শ্রমিক নেতাদের মধ্যে উপস্থিত ছিলেন গার্মেন্ট শ্রমিক সমন্বয় পরিষদের আহ্বায়ক ও সাবেক নৌমন্ত্রী শাজাহান খান, জাতীয় শ্রমিক লীগের সভাপতি ফজলুল হক মন্টু, গার্মেন্ট অ্যান্ড ইন্ডাস্ট্রিয়াল শ্রমিক ফেডারেশনের সভাপতি বাবুল আক্তার, সম্মিলিত গার্মেন্ট শ্রমিক ফেডারেশনের সভাপতি নাজমা আক্তার প্রমুখ।সভা শেষে সাংবাদিকদের শ্রম প্রতিমন্ত্রী মন্নুজান সুফিয়ান বলেন, এপ্রিলে কারখানায় উপস্থিত শ্রমিকরা শতভাগ বেতন পাবে। আর বন্ধ কারখানায় ৬৫ ভাগ বেতন দেয়ার সিদ্ধান্ত হয়েছে। যেহেতু এপ্রিলের বেতনের হিসাব শেষ করা হয়েছে, তাই এপ্রিলে ৬০ ভাগ পেলেও বাকি ৫ ভাগ মে মাসের বেতনের সঙ্গে সমন্বয় করা হবে। এছাড়া ঈদ বোনাসের বিষয়ে চলতি মাসের দ্বিতীয় সপ্তাহে মালিক-শ্রমিক নেতাদের সঙ্গে আলোচনা করে সিদ্ধান্ত নেয়া হবে বলে জানান শ্রম প্রতিমন্ত্রী।সভায় শ্রমিক নেতারা বলেন, বর্তমানে শ্রমিকরা সবচেয়ে বেশি ক্ষতিগ্রস্ত। ঈদের আগে সব বেতন পরিশোধ করলে শ্রমিকরা উপকৃত হবে। পাশাপাশি সব ধরনের ছাটাই ও শ্রমিকদের স্বাস্থ্য সুরক্ষা নিশ্চিত, বেতন বৃদ্ধি এবং অস্থিরতা এড়াতে অঞ্চলিক কমিটি গঠনের পরামর্শ দেন শ্রমিক নেতারা।আব্দুস সালাম মুর্শেদী বলেন, বেতন বাড়ানোর বিষয়ে সরকার যে সিদ্ধান্ত নিয়েছে তাই চূড়ান্ত। আর কোনো শ্রমিক ছাটাই করা হবে না। শ্রমিকদের স্বাস্থ্য সুরক্ষা নিশ্চিতসহ যাবতীয় সিদ্ধান্ত মালিকরা মেনে চলবে।প্রসঙ্গত, গত বুধবার শ্রম প্রতিমন্ত্রী সভাপতিত্বে বৈঠকে ত্রিপক্ষীয় সভায় এপ্রিলে বন্ধ কারখানায় ৬০ ভাগ বেতন দেয়ার সিদ্ধান্ত হয়। এর পরিপ্রেক্ষিতে রোববার বিজিএমইএ থেকে সদস্যদের চিঠি দিয়ে ৬০ ভাগ পরিশোধের আহ্বান জানায়। কিন্তু শ্রমিক সংগঠনের একাংশের নেতারা এ সিদ্ধান্তের প্রতিবাদ জানালে সোমবার পুনরায় বৈঠক হয়।",22/9/2020,economics
তলানিতে পোশাক রফতানি আয়,"করোনাভাইরাসের প্রভাবে পোশাক খাতের রফতানি আয় তলানিতে গিয়ে ঠেকেছে। গত অর্থবছরের তুলনায় শুধু এপ্রিলে পোশাক রফতানি কমেছে ৮৪ শতাংশের বেশি।



টাকার অংকে এপ্রিলে ৩৬ কোটি ৬৫ লাখ ডলারের তৈরি পোশাক রফতানি হয়েছে, যা গত বছরের একই সময়ে ছিল ২৪২ কোটি ডলার। বিজিএমইএ এ তথ্য জানিয়েছে। একই সঙ্গে বন্ধ কারখানাতেও এপ্রিলে শ্রমিকদের ৬০ ভাগ বেতন দিতে মালিকদের অনুরোধ জানিয়েছে সংগঠনটি।বিজিএমইএ বলছে, করোনাভাইরাসের কারণে মার্চ থেকেই পোশাক রফতানিতে ধস নামতে শুরু করে। অনেক ক্রেতা ক্রয়াদেশ বাতিল করেছেন। আবার অনেকে কারখানাকে তৈরিকৃত পণ্যও শিপমেন্ট করা থেকে বিরত থাকতে বলেছেন। যার প্রভাব পড়েছে এপ্রিলে। এ সময় রফতানি আয় প্রায় তলানিতে গিয়ে ঠেকেছে।এক মাসের ব্যবধানেই ১৮৯ কোটি ডলারের পোশাক রফতানি কমেছে। মার্চে যেখানে ২২৫ কোটি ডলারের পণ্য রফতানি হয়েছে, সেখানে এপ্রিলে ৩৬ কোটি ৬৫ লাখ ডলারের পোশাক রফতানি হয়েছে। বিশ্ববাজারে এ অচলাবস্থা বিরাজ করলে সামনের দিনগুলো আরও ভয়াবহ হতে পারে।রফতানি উন্নয়ন ব্যুরোর (ইপিবি) তথ্যানুযায়ী, ২০১৮-১৯ অর্থবছরে ৩ হাজার ৪১৩ কোটি ডলারের পোশাক রফতানি হয়েছিল। চলতি অর্থবছরের প্রথম ৯ মাসে (জুলাই-মার্চ) ২ হাজার ৪১০ কোটি ডলারের পোশাক রফতানি হয়েছে। এটি গত অর্থবছরের একই সময়ের চেয়ে ৭ দশমিক ১২ শতাংশ কম। শেষ পর্যন্ত কত কম হয়, সেটিই এখন দেখার বিষয়।এদিকে এপ্রিলে বন্ধ থাকা পোশাক কারখানার শ্রমিক-কর্মচারী-কর্মকর্তাদের বেতনের ৬০ শতাংশ পরিশোধে সদস্যদের আহ্বান জানিয়েছে বিজিএমইএ। রোববার সংগঠনটির সভাপতি ড. রুবানা হক স্বাক্ষরিত এক চিঠিতে এ আহ্বান জানানো হয়।সদস্যদের পাঠানো বিজিএমইএর চিঠিতে বলা হয়েছে, মহামারী করোনাভাইরাসের থাবায় পুরো এপ্রিলে শিল্পের উৎপাদন বন্ধ। এতে ক্ষতিগ্রস্ত মালিক-শ্রমিক সবাই। এমনই এক পরিস্থিতিতে উভয়পক্ষের স্বার্থ রক্ষার্থে সরকার মালিক-শ্রমিক ত্রিপক্ষীয় এক বৈঠকের মাধ্যমে সিদ্ধান্ত নেয়া হয়েছে, এপ্রিলে বন্ধ থাকা পোশাক কারখার শ্রমিক-কর্মচারী-কর্মকর্তারা বেতনের ৬০ শতাংশ পাবেন।এর মধ্যে যদি কোনো শ্রমিক-কর্মচারী-কর্মকর্তা কোনো দিবসে কাজ করে থাকেন, তাহলে ওই শ্রমিক-কর্মচারী-কর্মকর্তা কর্মকালীন দিবসগুলোর জন্য টাকা পাবেন। ত্রিপক্ষীয় বৈঠকের সিদ্ধান্তের প্রতি সম্মান জানিয়ে তা পরিপালনের জন্য অনুরোধ করা হচ্ছে।",22/9/2020,economics
প্রতিটি পোশাক কারখানায় মেডিকেল টিম গঠনের নির্দেশ,"করোনা পরিস্থিতিতে শ্রমিকদের স্বাস্থ্য সুরক্ষা নিশ্চিত করে কারখানা চালানোর নির্দেশ দিয়েছে সরকার। নারায়ণগঞ্জ, ঢাকা, গাজীপুরের প্রতিটি গার্মেন্টসে মেডিকেল টিম গঠনের নির্দেশ দিয়েছে সরকারের স্বাস্থ্য ও পরিবার কল্যাণ মন্ত্রণালয়।



রোববার দুপুরে স্বাস্থ্য মন্ত্রণালয়ের সভাকক্ষে ‘করোনা পরিস্থিতিতে শিল্প, ব্যবসা প্রতিষ্ঠান সীমিত আকারে চালু রাখা সংক্রান্ত’ বৈঠক শেষে একথা জানান স্বাস্থ্যমন্ত্রী জাহিদ মালেক।তিনি বলেন, করোনায় আমাদের তিনটি হটস্পট নারায়ণগঞ্জ, ঢাকা, গাজীপুরের এলাকাগুলোর বিষয়ে বিশেষভাবে দেখার জন্য পুলিশ প্রশাসনকে বলেছি। এখান থেকে যেন কেউ বাইরে না যায়, এবং বাইরের কেউ যেন না ঢুকে।স্বাস্থ্যমন্ত্রী বলেন, আমাদের মূল বিষয় ছিল গার্মেন্টগুলো কীভাবে স্বাস্থ্যবিধি পালন করবে, এগুলো নিয়ে আলোচনা হয়েছে। তার মধ্যে মূল ফোকাস ছিল কারখানা চালানোর ক্ষেত্রে কিছু নিয়ম কানুন মেনে চলতে হবে। স্বাস্থ্যসেবা যেন আমাদের শ্রমিকরা পায়। তারা যেখানে কাজ করবে সেখানে যেন মিনিমাম দূরত্ব থাকে, তাদের পরিবহন যাতে সঠিক হয়, তাদের থাকা-খাওয়ার বিষয়টিতেও যেন গুরুত্ব দেয়া হয়। তাদের কোয়ারেন্টিন প্রয়োজন হলে সেটি যেন করা হয়।গার্মেন্ট মালিকদের প্রতি আহ্বান জানিয়ে তিনি আরও বলেন, গার্মেন্টসে যারা মালিক আছেন তারা যেন সব সুবিধাগুলো তৈরি করে দেন। করোনা টেস্টের প্রয়োজন হলে, তারা যেন করতে পারেন। আমরাও সেসব এলাকায় টেস্টের ব্যবস্থা করব। গার্মেন্টস শিল্পের স্বাস্থ্যবিধি মনিটর করার জন্য আলাদা একটি কমিটি করা হবে। প্রতিটি কারখানায় একটি করে মেডিকেল টিম থাকবে, সেই টিম আমাদের নির্দেশনা পালনে দায়িত্বপ্রাপ্ত হবে। তারা ন্যাশনাল কমিটির কাছে প্রতিনিয়ত রিপোর্ট করবেন।পরিবহনের বিষয়ে উদ্যোগ নিতে গার্মেন্টস মালিকদের নির্দেশনা দেওয়া হয়েছে বলেও জানান তিনি।বৈঠকে বিভিন্ন মন্ত্রণালয়ের সচিব, আইজিপি ড. বেনজীর আহমেদ, বিজিএমইএ, বিকেএমইএ- এর নেতৃবৃন্দ উপস্থিত ছিলেন।",22/9/2020,economics
আইডি কার্ড ছাড়া পোশাক শ্রমিকদের ঢাকায় আসা নিষিদ্ধ,"মহামারী করোনাভাইরাসের মধ্যে কাজের জন্য পোশাক শ্রমিকদের ঢাকায় প্রবে‌শ করতে হলে অবশ্যই ফ্যাক্টরি আইডি কার্ড (পরিচয়পত্র) সঙ্গে রাখতে হবে। আইডি কার্ড ছাড়া ঢাকায় প্রবেশ করা যাবে না।



শ‌নিবার কলকারখানা ও প্রতিষ্ঠান পরিদর্শন অধিদফতর এ সংক্রান্ত নির্দেশনা জা‌রি করেছে।নির্দেশনায় বলা হয়েছে, কোনো শ্রমিককে কারখানার কাজের জন্য ঢাকায় আসার প্রয়োজন হলে তাকে অবশ্যই ফ্যাক্টরি আইডি কার্ড সঙ্গে রাখতে হবে এবং সংশ্লিষ্ট যথাযথ কর্তৃপক্ষকে প্রদর্শন করতে হবে। অন্যথায় ঢাকায় তাদের প্রবেশের অনুমতি দেয়া যাবে না।করোনা সংক্রমণ ঠেকাতে ঘোষিত সাধারণ ছুটির মধ্যেই ঢাকা ও এর আশপাশের পোশাক কারখানাগুলো খুলে দেয়া হয়েছে। ‘লকডাউন’ উপেক্ষা করে ইতিমধ্যেই ঢাকায় এসেছেন অনেক পোশাক শ্রমিক। মহাসড়কে গণপরিবহন বন্ধ থাকলেও চাকরি হারানোর ভয় ও জীবিকার তাগিদে হেঁটে এসব শ্রমিকরা ঢাকায় ফিরছেন।পোশাক কারখানার মালিকরা বলছেন, তারা এই লকডাউনের মধ্যে বাইরের শ্রমিকদের ঢাকায় না আসতে নিরুৎসাহিত করছেন। কিন্তু বাস্তবে দেখা যাচ্ছে ভিন্ন। শ্রমিকদের কেউ কেউ অভিযোগ করে বলছেন, তাদেরকে মালিকপক্ষ থেকে ফোন করে কারখানায় আসতে বলা হচ্ছে।",22/9/2020,economics
পোশাক শ্রমিকরা এপ্রিলে বেতন পাবে ৬০ ভাগ,"করোনাভাইরাসের প্রভাবে এপ্রিল মাসে পোশাক খাতের লে-অফ বা বন্ধ থাকা কারখানার শ্রমিকরা মোট বেতনের ৬০ ভাগ পাবেন। আর যে সব কারখানায় কিছুদিন কাজ হয়েছে, সে সব কারখানার শ্রমিকরা ওই কর্মদিবসগুলোর পুরো অর্থ পাবেন। একই সঙ্গে ঈদের আগে নতুন করে কোনো শ্রমিক নেয়া কিংবা ছাঁটাই করা হবে না।



মঙ্গলবার বিকালে রাজধানীর বিজয়নগরস্থ শ্রম ভবনে শ্রম প্রতিমন্ত্রী মন্নুজান সুফিয়ানের সভাপতিত্বে ত্রিপক্ষীয় সভায় মালিকদের পক্ষ থেকে এ প্রস্তাব দেয়া হয়েছে।বৈঠকে পোশাক শিল্পের মালিকদের পক্ষ থেকে উপস্থিত ছিলেন সংসদ সদস্য ও সাবেক এফবিসিসিআই সভাপতি শফিউল ইসলাম মহিউদ্দিন, সংসদ সদস্য ও সাবেক বিজিএমইএ সভাপতি আব্দুস সালাম মুর্শেদী, সংসদ সদস্য ও বিকেএমইএ সভাপতি সেলিম ওসমান ও জ্যেষ্ঠ সহ-সভাপতি মোহাম্মদ হাতেম, বিজিএমইএ সভাপতি ড. রুবানা হক, বিটিএমএ সভাপতি মোহাম্মদ আলী খোকন, সাবেক বিজিএমইএ সভাপতি আনোয়ার উল আলম পারভেজ।অন্যদিকে শ্রমিকদের প্রতিনিধি হিসেবে উপস্থিত ছিলেন বাংলাদেশ গার্মেন্টস শ্রমিক-কর্মচারী ফেডারেশনের সাধারণ সম্পাদক কামরুল আহসান,জাতীয় শ্রমিক লীগের সভাপতি ফজলুল হক মন্টু, সমাজতান্ত্রিক শ্রমিক ফ্রন্ট কেন্দ্রীয় কমিটির সভাপতি রাজেকুজ্জামান রতন, শ্রমিক নেতা ডা. ওয়াজেদ প্রমুখ। সূত্র জানায়, বৈঠকে মালিকদের পক্ষ থেকে বলা হয়েছে, সব শ্রমিকই আগে-পরে বেতন পাবেন। এপ্রিল মাসে লে-অফ ও বন্ধ থাকা কারখানার শ্রমিকদের মোট বেতন ৬০ ভাগ দেয়া হবে। আর এপ্রিল মাসে যে সব কারখানা যে কয়েকদিন চালু ছিল সে ক’দিনের শতভাগ বেতন তারা পাবেন। মাসের অবশিষ্ট দিনগুলোর ৬০ ভাগ বেতনও তাদের দেয়া হবে।এ সময় শ্রমিক নেতাদের পক্ষ থেকে বলা হয়, অন্যায়-অযাচিতভাবে কারখানায় শ্রমিক ছাঁটাই করা হচ্ছে। এটি বন্ধ করতে হবে। এর প্রেক্ষিতে ঈদের আগ পর্যন্ত আর ছাঁটাই হবে না বলে মালিক প্রতিনিধিরা অঙ্গীকার করেন।সূত্র আরও জানায়, দ্রুততার সঙ্গে এপ্রিল মাসের বেতন শ্রমিকদের দেয়া হবে বলে সভা থেকে নিশ্চিত করা হয়। এছাড়া আগামী মে মাসের বেতন পরিশোধ পদ্ধতি নিয়ে মাসের শুরুতে ত্রিপক্ষীয় বৈঠক অনুষ্ঠিত হবে। পরিবর্তিত পরিস্থিতি বিবেচনা করে ওই সভায় প্রয়োজনীয় সিদ্ধান্ত নেয়া হবে। বুধবার (আজ) শ্রম প্রতিমন্ত্রী এ সেক্টরের অন্যান্য শ্রমিক সংগঠনের নেতাদের সঙ্গে বৈঠকে বসবেন। সেখানে চূড়ান্ত সিদ্ধান্ত নেয়া হবে।এ বিষয়ে কলকারখানা ও প্রতিষ্ঠান পরিদর্শন অধিদফতরের মহাপরিদর্শক শিবনাথ রায় যুগান্তরকে বলেন, বৈঠকে মালিকদের পক্ষ থেকে এপ্রিল মাসে বেতন দেয়ার ক্ষেত্রে দুটি প্রস্তাব এসেছে। প্রথমত, সাধারণ ছুটিতে যেসব শ্রমিক গ্রামে আছে এবং যেসব কারখানা বন্ধ বা লে-অফ করা হয়েছে সেসব কারখানা শ্রমিকদের ৬০ ভাগ বেতন দেবে। দ্বিতীয়ত, এপ্রিলে যে ক’দিন কাজ হয়েছে তার পূর্ণ বেতন দেবে। তবে এসব প্রস্তাব নিয়ে পাকাপোক্ত সিদ্ধান্ত হয়নি। বুধবার অন্য শ্রমিক সংগঠনের নেতাদের নিয়ে বৈঠকের পর চূড়ান্ত সিদ্ধান্ত দেয়া হবে।এদিকে স্বরাষ্ট্র মন্ত্রণালয়ে বিজিএমইএ-বিকেএমইএ প্রতিনিধি দলের সঙ্গে বৈঠক করেন স্বরাষ্ট্রমন্ত্রী আসাদুজ্জামান খান কামাল। বৈঠক শেষে তিনি বলেন, শুধু ঢাকায় অবস্থানরত শ্রমিকদের নিয়েই পোশাক কারখানা চালু করা হচ্ছে। এ পরিস্থিতিতে ঢাকার বাইরে থেকে কোনো শ্রমিক আসতে পারবেন না। বৈঠকে প্রতিনিধি দলের নেতৃত্ব দেন বিজিএমইএ সভাপতি ড. রুবানা হক। এ সময় মন্ত্রিপরিষদ সচিব খন্দকার আনোয়ারুল ইসলামসহ সংশ্লিষ্ট কর্মকর্তারা উপস্থিত ছিলেন।বৈঠক শেষে স্বরাষ্ট্রমন্ত্রী সাংবাদিকদের বলেন, তারা (পোশাক কারখানার মালিকরা) প্রধানমন্ত্রীর কাছে ওয়াদা করেছেন যে, জনস্বার্থে এবং স্বাস্থ্যবিধি অনুসরণ করে কারখানা চালু করবেন। করোনাভাইরাসে যেন আরও অনেকে আক্রান্ত না হন, তাই (ঢাকার) বাইরে থেকে কোনো শ্রমিক আনবেন না। ঢাকায় যেসব শ্রমিক অবস্থান করছেন তাদের দিয়েই তারা কারখানা চালু করবেন। সেভাবেই তারা কারখানা খুলছেন। কারখানা মালিকরা বলেছেন, তাদের ওপর সরকারি যে বিধিনিষেধ রয়েছে, সে হিসেবে গত মার্চ মাসের বেতন পুরোটাই তারা দিয়ে দেবেন। তারা প্রায় ৯৭ শতাংশ বা এর বেশি বেতন দিয়ে দিয়েছেন বলেও আমাদের জানিয়েছেন। এপ্রিল মাসের বেতন সরকার যেভাবে নির্ধারণ করে দিয়েছে এবং তাদের সঙ্গে যে আলোচনা হয়েছে, সে অনুযায়ী দেবেন। তারা এটি আমাকে নিশ্চিত করে গেছেন, যোগ করেন স্বরাষ্ট্রমন্ত্রী।তিনি আরও বলেন, শ্রমিকরা কীভাবে (কারখানায়) আসবেন, কীভাবে যাবেন, কীভাবে থাকবেন- সেগুলো নিয়ে আমাদের সঙ্গে আলাপ-আলোচনা হয়েছে। শ্রমিকদের স্বাস্থ্য পরীক্ষার জন্য তারা যে পরীক্ষাগার স্থাপনের সিদ্ধান্ত নিয়েছিলেন, সেগুলো ত্বরান্বিত করতে বলেছি আমরা। শ্রমিকরা যদি এ ভাইরাসে আক্রান্ত হন, তাহলে তাদের সুরক্ষার জন্য তারা কী ব্যবস্থা নিয়েছেন, সেটাও আমরা শুনেছি। বিদেশের অর্ডার রয়েছে বলে কিছু কারখানা খোলা দরকার মনে করছেন মালিকরা। তারা প্রধানমন্ত্রীর নির্দেশনাক্রমে কারখানা চালু করেছেন বলেও সাংবাদিকদের জানান স্বরাষ্ট্রমন্ত্রী। ",22/9/2020,economics
শঙ্কা নিয়েই নারায়ণগঞ্জে খোলা ছিল অর্ধশত গার্মেন্টস,"একদিকে করোনাভাইরাস, অন্যদিকে চাকরি হারানোর ভয়। সেই সাথে পাওনা বেতনের দাবি নিয়ে শ্রমিদের ক্ষোভের মধ্য দিয়েই নারায়ণগঞ্জে খোলা হয়েছে বেশ কিছু গার্মেন্টস।



পাশাপাশি বিদেশি ক্রেতাদের অন্য দেশে ঝুঁকে পরার আশঙ্কা নিয়েই লকডাউন অবস্থায় অল্প সংখ্যক শ্রমিক নিয়ে সীমিত পরিসরে কাজ শুরু করেছেন মালিকরা। তবে যে স্বাস্থ্য সুরক্ষার কথা বলা হয়েছিল সেই সুরক্ষার বালাই দেখা যায়নি জেলার ফতুল্লা, সিদ্ধিরগঞ্জ ইপিজেডের বেশির ভাগ খোলা কারখানাতেই। শ্রমিকরা বলছেন, এক হাজার শ্রমিকের মাঝে একজন করোনা রোগী থাকলেও অবস্থা হতে পারে ভয়াবহ। এদিকে বিজিএমইএ, বিকেএমইএ ও সরকারি নির্দেশনা না দেয়া পর্যন্ত ঢাকা ও নারায়ণগঞ্জের বাহিরে অবস্থানকৃত শ্রমিকদের কারখানায় আসার জন্য নিরুৎসাহিত করা হলেও এই বিষয়টি নিয়ে এখনও অন্ধকারে কয়েক লাখ শ্রমিক। অপরদিকে কাজে যোগদানের চেয়ে শ্রমিকদের চোখে মুখে এখন অন্ধকার ছেয়ে আছে বেতন নিয়ে দুশ্চিন্তা। প্রায় ২ মাসের বেতন না পেয়ে ত্রাহি অবস্থা হাজার হাজার শ্রমিকের। রোববার নিট গার্মেন্ট শিল্পের প্রধান কেন্দ্র ফতুল্লার বিসিক নিট পল্লীতে গিয়ে দেখা গেছে, প্রায় আড়াইশ ফ্যাক্টরির মধ্যে খোলা ছিল হাতে গোনা ২০ থেকে ২২টি কারখানা। শ্রমিক উপস্থিতির সংখ্যাও ছিল অত্যন্ত কম। তবে যে স্বাস্থ্য সুরক্ষার কথা বলা হচ্ছিল সেই সুরক্ষার চিহ্ন খুব কমই দেখা গেছে। ৫/৬টি ফ্যাক্টরিতে জীবাণুনাশক স্প্রের পাশাপাশি ছিল থার্মাল মেশিনে শরীরের তাপমাত্রা মাপার ব্যবস্থা। আর বাকিগুলোতে শুধুমাত্র শ্রমিকদের হাতে কয়েক ফোটা স্যানিটাইজার আর পায়ে সামান্য স্প্রে করেই প্রবেশ করানো হচ্ছে। তবে শ্রমিকদের হ্যান্ড গলভস, মাস্ক বা কোন কোন ক্ষেত্রে পিপিই দেয়ার কথা থাকলেও কোন ফ্যাক্টরিতেই ন্যুনতম হ্যান্ড গলভসও সরবরাহ করা হয়নি। তবে কাজ বন্ধ রাখা এমন প্রায় অর্ধশত গার্মেন্টস ফ্যাক্টরির সামনেই ছিল বেতনের দাবিতে বিক্ষুব্ধ শ্রমিকদের ভিড়। তারা জানান, সাধারণ ছুটি ঘোষণার পর কিছু কিছু ফ্যাক্টরিতে বেতন দেয়া হলেও অধিকাংশ কারখানাতেই ২ মাসের বেতন দেয়া হয়নি। শুধু ফতুল্লা বিসিকই নয় ফতুল্লার পুলিশ লাইন্স এলাকার ৮টি পোশাক কারখানার শ্রমিকরাও বকেয়া বেতনের দাবিতে রোববার বিক্ষোভ করেছে। এসময় একটি কারখানার শতাধিক শ্রমিক ঢাকা-নারায়ণগঞ্জ পুরাতন সড়ক প্রায় ২ঘন্টা অবরোধ করে বিক্ষোভ মিছিল করে। বিসিকের ওয়েস্ট এ্যপারেলনের এমডি আসিফ হাসান মানু জানান, শ্রমিকরাই এই সেক্টরের প্রাণ। তাদের সুরক্ষা সবার আগে নিশ্চিত করতে হবে। আমার কারখানায় সরকার নির্দেশিত সব সুরক্ষা ব্যবস্থা মেনেই স্বল্প পরিসরে শ্রমিকরা যোগ দিয়েছে। তবে শ্রমিকরা শঙ্কা প্রকাশ করে বলেছেন, সুরক্ষা যতই দেয়া হোক, কয়েক হাজার শ্রমিকের মধ্যে কয়েকজন যদি করোনাভাইরাসের ক্যারিয়ার বা বাহক হয়ে থাকেন তবে ভয়ানক পরিস্থিতির শিকার হতে হবে শ্রমিকদেরই। কয়েকজন শ্রমিক আক্ষেপের সাথে বলেন, প্রধানমন্ত্রী সারা দেশ লকডাউন করতে পারলে নারায়ণগঞ্জের এইসব গার্মেন্টস কেন লকডাউন করতে পারবেন না?নিট গার্মেন্ট মালিকদের বৃহৎ সংগঠন বিকেএমইএর প্রধান নির্বাহী কর্মকর্তা সুলভ চৌধুরী জানিয়েছেন, চ্ট্টগ্রাম, ঢাকা ও নারায়ণগঞ্জে বিকেএমইএভুক্ত মোট ১০৮টি ফ্যাক্টরি খোলা ছিল। শুধুমাত্র স্বল্প পরিসরে নিটিং, ডাইং ও সেপল সেকশন খুলেছে এবং আগামী মাসের শুরুর দিকে সুইং সেকশন পুরোদমে খুলবে। তবে সরকার নির্দেশিত সব স্বাস্থ্য সুরক্ষা নিশ্চিত না করে কেউ ফ্যাক্টরি খুলতে পারবে না বলে সংগঠনের তরফ থেকে কঠোরভাবে বলা হয়েছে। অপরদিকে সিদ্ধিরগঞ্জের আদমজী ইপিজেডের জিএম আহসান কবীর জানিয়েছেন, সেখানকার ১৬টি ফ্যাক্টরি রোববার স্বল্প পরিসরেই খোলা ছিল। মোট ৪০হাজার শ্রমিকের মাঝে রোববার ৭ হাজার ১৮৫জন শ্রমিক কাজে যোগ দিয়েছেন। স্বাস্থ্য সুরক্ষার বিষয়ে তিনি দাবি করেন, এসব কারখানার মালিক বিদেশি, তাই তারা সুরক্ষার বিষয়টি সবার আগে আমলে নিচ্ছেন। বিকেএমইএর সহ-সভাপতি মোহাম্মদ হাতেম জানান, সরকারের উচ্চ পর্যায়ের সঙ্গে আলোচনা করেই ও অর্থনৈতিক অবস্থা বিবেচনা নিয়ে এবং ক্রেতা দেশগুলোর চাহিদা অনুযায়ী সীমিত আকারে নারায়ণগঞ্জসহ বিকেএমইএর অন্তর্ভুক্ত কারখানাগুলো খোলা হচ্ছে।করোনাভাইরাসের প্রভাবের কারণে নিটওয়্যার পণ্যের ক্রেতা দেশগুলো প্রায় চার বিলিয়ন অর্ডার ক্যান্সেল করে দেয়। কিন্তু এখনো বাংলাদেশের হাতে প্রায় ছয় বিলিয়ন অর্ডার বুকিং দেয়া আছে। কিন্তু ক্রেতা দেশগুলোর চাহিদা অনুযায়ী এই অর্ডার যদি সরবরাহ করা না যায় এবং যেসব দেশে গার্মেন্টস কারখানা খোলা রয়েছে (চীন ভিয়েতনাম ও কম্বোডিয়া) ক্রেতা দেশগুলো যদি তাদের দিকে ঝুঁকে পড়ে, তবে সবচেয়ে বেশি ক্ষতিগ্রস্ত হবে বাংলাদেশের শ্রমিকরা। এই অবস্থায় বাংলাদেশের অর্থনৈতিক অবস্থা বিবেচনা করে এবং শ্রমিকদের স্বাস্থ্য সুরক্ষা নিশ্চিত করেই সরকারের নির্দেশনা মেনে এবং ব্যবসায়ী সংগঠনগুলোর সঙ্গে আলোচনা করে সীমিত আকারে নারায়ণগঞ্জসহ দেশের সব জায়গায় গার্মেন্টস কারখানার নিটিং, ডাইং ও স্যাম্পল সেকশন খোলা হচ্ছে। তবে এখনই খোলা হচ্ছে না গার্মেন্টস কারখানার সুইং সেকশন। আর সুইং সেকশনে সবচেয়ে বেশি শ্রমিক কাজ করে। নিটিং, ডাইং ও স্যাম্পল সেকশনে স্বল্প সংখ্যক শ্রমিক কাজ করে। তাই এই সেকশনগুলো খোলা হচ্ছে। মোহাম্মদ হাতেম বলেন, শ্রমিকের স্বার্থ সুরক্ষার জন্য বিকেএমইএ ও বিজিএমইএ যৌথভাবে দেশের পাঁচটি এলাকায় যেখানে শ্রমিক অধ্যূষিত বলে চিহ্নিত নারায়ণগঞ্জ, সাভার, গাজীপুর, আশুলিয়া এবং চট্টগ্রামে শ্রমিকের স্বাস্থ্য সুরক্ষার জন্য পাঁচটি করোনা পরীক্ষার পিসিআর ল্যাব স্থাপণ করার জন্য চেষ্টা করে যাচ্ছে।",22/9/2020,economics
"সীমিত পরিসরে চালু পোশাক কারখানা, বাকিগুলো খুলবে ধাপে ধাপে","কোভিড-১৯ এ সাধারণ ছুটির মধ্যেই রোববার থেকে সীমিত পরিসরে চালু হয়েছে পোশাক কারখানা। বাকি কারখানাগুলো খুলবে ধাপে ধাপে। বিজিএমইএ ও বিকেএমইএ সূত্রে এ তথ্য জানা গেছে।



কারখানা খোলায় আজ সাভার, আশুলিয়া, গাজীপুরসহ দেশের বিভিন্ন স্থানে শ্রমিকদের কাজে যোগ দেয়ার খবর পাওয়া গেছে। কোথাও কোখাও বকেয়া বেতন দাবিতে শ্রমিক বিক্ষোভের খবরও পাওয়া গেছে। অনেক কারখানায় শ্রমিকরা করোনার মধ্যে কাজে যোগ দেয়ার নোটিশ দেয়ায় প্রতিবাদ জানিয়েছেন।এর আগে মহামারী করোনাভাইরাসের প্রাদুর্ভাব ঠেকাতে সরকারি সাধারণ ছুটির সঙ্গে সমন্বয় করে দেশের সব পোশাক কারখানা ২৫ এপ্রিল পর্যন্ত বন্ধ ঘোষণা করে পোশাক মালিকদের বড় দুটি সংগঠন বাংলাদেশ তৈরি পোশাক প্রস্তুত ও রফতানিকারক সমিতি (বিজিএমইএ) এবং বাংলাদেশ নিটওয়্যার ম্যানুফ্যাকচারার্স অ্যান্ড এক্সপোর্টার্স অ্যাসোসিয়েশন (বিকেএমইএ)।এ কারণে বহু অর্ডার বাতিল হয়ে গেছে। গার্মেন্ট শিল্পের অপূরণীয় ক্ষতি হয়ে গেছে বলে দাবি শিল্প সংশ্লিষ্টদের। তবে বিশ্বব্যাপী মহামারীর মধ্যেও অনেক পোশাক কারখানার ক্রয়াদেশ বহাল রয়েছে। এসব অর্ডার যেন বাতিল না হয় তাই কারখানা খুলে দেয়ার জন্য চাপ দিচ্ছে পোশাক কারখানার মালিকরা। বিষয়টি বিবেচনায় সরকারের অনুমতিতে প্রথমে সীমিত আকারে চালু থাকবে পোশাক কারখানা। পরে ধাপে ধাপে সব কারখানা খুলে দেয়া হবে।শনিবার এফবিসিসিআই আয়োজিত এক আলোচনা সভায় বিজিএমইএ সভাপতি ড. রুবানা হক বলেন, পোশাকশিল্পের ৮৬৫টি কারখানা খুলে দেয়ার দাবি আছে। এ পর্যন্ত তিন বিলিয়ন ডলারের বেশি অর্ডার বাতিল হয়েছে। আমাদের ওপর কারখানা খুলে দেয়ার চাপ আছে। অনেকের অর্ডার আছে। এলাকাভিত্তিক সিদ্ধান্ত নিয়ে দিনক্ষণ বেধে, সীমিত আকারে, স্বাস্থ্য সুরক্ষা নিশ্চিত করে কারখানা খুলে দেয়ার পদক্ষেপ নেয়ার জন্য তিনি সবার সহযোগিতা চান।বিষয়টি বিবেচনা নিয়ে ধাপে ধাপে পোশাক কারখানা চালু বিষয়ে সিদ্ধান্ত নেন শীর্ষ ব্যবসায়ী নেতারা। এরপর ২৫ এপ্রিল সন্ধ্যায় পোশাক কারখানা খোলার বিষয়টি অবহিত করে বিজিএমইএ শ্রম ও কর্মসংস্থান মন্ত্রণালয়ের সচিবকে চিঠি পাঠায়। একই সিদ্ধান্ত নেয় পোশাক শিল্প মালিকদের অপর সংগঠন বিকেএমইএ। এরপর শ্রম মন্ত্রণালয় স্বাস্থ্যবিধি মেনে কারখানা চালু করার জন্য একটি নির্দেশনা জারি করে।খোঁজ নিয়ে জানা যায়, তিন ধাপে কারখানা খোলার সিদ্ধান্ত নিয়েছে পোশাক মালিকদের সংগঠনগুলো। প্রথম পর্যায়ে রোববার ও সোমবার ঢাকা মেট্রোপলিটন এলাকা ছাড়াও নারায়ণগঞ্জ এলাকার নিটিং, ডায়িং ও স্যাম্পলিংয়ের কারখানা চালু হবে। ২৮ থেকে ৩০ এপ্রিল আশুলিয়া, সাভার, ধামরাই ও মানিকগঞ্জের কারখানা, ৩০ এপ্রিল রূপগঞ্জ, নরসিংদী, কাঁচপুর এলাকা, ২ ও ৩ মে গাজীপুর ও ময়মনসিংহ এলাকার কারখানা চালু করা হবে। কারখানা খোলার ক্ষেত্রে শুরুতে উৎপাদন ক্ষমতার ৩০ শতাংশ চালু করা হবে। পর্যায়ক্রমে তা বাড়ানো হবে। তবে এখন কোনো শ্রমিক ঢাকার বাইরে থেকে নিয়ে আসতে পারবে না কারখানার মালিকরা।এদিকে কারখানা খোলার খবরে অনেক শ্রমিক কর্মস্থলে ফিরতে শুরু করেছেন। গণপরিবহন বন্ধ থাকায় কেউ হেঁটে, আবার কেউ অতিরিক্ত ভাড়ায় রিকশা ও ভ্যানে রাজধানীর বিভিন্ন এলাকায় প্রবেশ করছেন শ্রমিকরা।প্রসঙ্গত, করোনা ভাইরাসের কারণে কয়েক দফা বাড়ানোর পর সাধারণ ছুটি ৫ মে পর্যন্ত বর্ধিত করা হয়েছে। এ সময় পর্যন্ত বন্ধ থাকবে গণপরিবহনও। কারখানা খুলে দেয়ায় চাকরি বাঁচাতে শ্রমিকরা রাস্তায় ছুটছেন। অনেক কারখানা থেকে ফোন করে শ্রমিকদের কাজে যোগ দিতে বলা হচ্ছে। ",22/9/2020,economics
বেতন পরিশোধে ব্যর্থ মালিকদের বন্ড লাইসেন্স বাতিলের দাবি,"বন্ড লাইসেন্স ব্যবহার করে শুল্কমুক্ত সুবিধায় কাঁচামাল আমদানির বড় ধরনের সুবিধা নিলেও এখনও বহু গার্মেন্ট মালিক শ্রমিকদের বেতন দেয়নি।



এ সেক্টরের শীর্ষস্থানীয় শ্রমিক নেতারা যুগান্তরকে জানিয়েছেন, তাদের বেতন পরিশোধের তথ্য যেমন সত্য নয়, তেমনি গার্মেন্ট ও শ্রমিক সংখ্যা নিয়ে যা বলা হচ্ছে সেটিও অসত্য।তারা মনে করেন, যারা এই দুঃসময়ে ন্যায্য পাওনা থেকে বঞ্চিত করে শ্রমিকদের রাস্তায় নামতে বাধ্য করছেন তাদের কারও বন্ড লাইসেন্স সুবিধা থাকা উচিত নয়। এছাড়া এ চক্রের বেশির ভাগ বন্ডের নামে বিপুল পরিমাণ কাঁচামাল এনে খোলা বাজারে বিক্রি করে থাকে। এভাবে গার্মেন্ট ব্যবসার সাইনবোর্ড ব্যবহার করে অনেকে এখন ধরাকে সরাজ্ঞান করে চলেন। এক সময় যাদের কিছুই ছিল না, তারা এখন অভিজাত এলাকায় রাজার হালে জীবনযাপন করেন।শ্রমিক নেতারা বলেন, আমাদের প্রধানমন্ত্রীর উদ্দেশ ও চিন্তাভাবনা সবই শ্রমিকবান্ধব। কিন্তু একশ্রেণির লুটেরা দুর্নীতিবাজের কারণে অগ্রসরমান গার্মেন্ট সেক্টরকে অনেকে অবৈধ পথে কাঁড়ি কাঁড়ি টাকা বানানোর মেশিনে পরিণত করেছেন। তাদের দাবি, এদের চিহ্নিত করে আইনানুগ ব্যবস্থা নেয়া হোক।জানা গেছে, করোনা সংকটের দিন যতই বাড়ছে, তৈরি পোশাক খাত নিয়ে ততই নানারকম বিভ্রান্তির সৃষ্টি হচ্ছে। প্রকৃতপক্ষে দেশে গার্মেন্ট এবং এর শ্রমিক সংখ্যা কত তা নিয়ে যেমন হাজারও প্রশ্ন ঘুরপাক খাচ্ছে, তেমনি বেতন পরিশোধের পরিসংখ্যান নিয়েও অভিযোগের অন্ত নেই।আগে মালিকদের পক্ষ থেকে বলা হতো, তৈরি পোশাক খাতে ৪০ লাখের বেশি শ্রমিক কাজ করে। কিন্তু করোনার প্রভাবে অর্ডার বাতিল ও স্থগিতের পর বিজিএমইএ বলছে, তাদের রফতানিমুখী গার্মেন্টের সংখ্যা ২ হাজার ২৭৪টি। এতে সোয়া ২৪ লাখ শ্রমিক কাজ করে।বিপরীতে শ্রমিক নেতারা বলছেন, ছোট-বড় মিলিয়ে দেশে কারখানা আছে ১০ হাজারের বেশি। অন্যদিকে জাতীয় রাজস্ব বোর্ডের (এনবিআর) অধীনস্থ ঢাকা ও চট্টগ্রাম বন্ড কমিশনারেটের তথ্য মতে, সক্রিয় বন্ড লাইসেন্সের সংখ্যা হচ্ছে ৩ হাজার ১৩৭টি। এর মধ্যে ঢাকায় ২ হাজার ৪৩৭টি এবং অবশিষ্ট প্রায় ৭শ’টি চট্টগ্রামে। এই লাইসেন্স দিয়ে শুল্কমুক্ত সুবিধায় কাঁচামাল আমদানি করে গার্মেন্ট মালিকরা।মূলত কারখানা ও শ্রমিক সংখ্যা নিয়ে তির্যক প্রশ্ন ওঠে শ্রমিকদের মার্চ মাসের বেতন দেয়া নিয়ে। বিজিএমইএ বলছে, ৯৮ ভাগ শ্রমিককে বেতন দেয়া হয়েছে। কিন্তু মাঠ পর্যায়ের বাস্তবতা ভিন্ন। প্রতিদিনই শ্রমিকরা বেতনের দাবিতে দেশের বিভিন্ন স্থানে কারখানার সামনে এবং মহাসড়ক অবরোধ করছেন। এ অবস্থায় শ্রমিক নেতারা বলছেন, বিজিএমইএ’র বেতন দেয়ার তথ্য মনগড়া। এজন্য তারা বেতন পরিশোধে ব্যর্থ গার্মেন্ট মালিকদের দেয়া সব ধরনের নীতি-সুবিধাসহ তাদের বন্ড লাইসেন্স বাতিলের দাবি জানিয়েছেন।বিজিএমইএ’র হালনাগাদ তথ্য মতে, বুধবার পর্যন্ত সংগঠনটির সদস্যভুক্ত রফতানিমুখী ২ হাজার ২৭৪টি কারখানার মধ্যে ২ হাজার ১৮২টি কারখানা শ্রমিকদের মার্চ মাসের বেতন পরিশোধ করেছে। বেতন দেয়া হয়েছে ২৪ লাখ ২৪ হাজার ৪১৭ জন শ্রমিককে।তাদের দাবি অনুযায়ী ৯২টি কারখানা এখনও বেতন পরিশোধ করেনি। করোনার প্রাদুর্ভাবের আগে বিভিন্ন সভা-সেমিনারে গার্মেন্ট মালিকরা বলে আসছেন, তৈরি পোশাক খাতে ৪০ লাখের বেশি শ্রমিক কর্মরত আছে। সে অনুযায়ী তারা আর্থিক ও নীতিগত সুযোগ-সুবিধা বাগিয়ে নিয়েছেন।কিন্তু করোনার কারণে একের পর এক অর্ডার বাতিল ও স্থগিত হওয়ায় বেরিয়ে আসছে নতুন তথ্য। এখন বিজিএমইএ থেকে বলা হচ্ছে, রফতানির জন্য ইউডি (ইউটিলাইজেশন ডিক্লারেশন) নেন এমন গার্মেন্টের সংখ্যা হচ্ছে ২ হাজার ২৭৪টি।এতে কাজ করেন ২৪ লাখ ৭২ হাজার ৪১৭ জন শ্রমিক। যদিও বিজিএমইএ’র ভোটার লিস্ট অনুযায়ী সাড়ে ৪ হাজারের বেশি গার্মেন্ট সংগঠনটির সদস্য। অবশ্য দেশে কতগুলো তৈরি পোশাক কারখানা রয়েছে এবং সেখানে কত শ্রমিক কাজ করে তার হালনাগাদ তথ্য নেই কলকারখানা ও প্রতিষ্ঠান পরিদর্শন অধিদফতরের কাছেও।এ অধিদফতরের যুগ্ম মহাপরিদর্শক শামসুল আলম খান বুধবার যুগান্তরকে বলেন, ‘কারখানার শ্রমিকদের তথ্য হালনাগাদ করা হচ্ছে। পরে তা ওয়েবসাইটে আপলোড করা হবে।’এদিকে এনবিআরের তথ্যমতে, ঢাকা ও চট্টগ্রাম মিলিয়ে রফতানিমুখী পোশাক শিল্পের বন্ড লাইসেন্স আছে ৬ হাজার ২৪১টি। এগুলো ঢাকা ও চট্টগ্রাম বন্ড কমিশনারেটের আওতায় নিবন্ধিত। অবশ্য সক্রিয় লাইসেন্সের সংখ্যা ৩ হাজার ১৩৭টি।এর মধ্যে ঢাকায় রয়েছে ২ হাজার ২৫৬টি, ঢাকা ইপিজেডে ১৮১টি এবং চট্টগ্রামে ৭০০টির মতো সক্রিয় আছে। অর্থাৎ এসব প্রতিষ্ঠান নিয়মিত লাইসেন্সের আওতায় পণ্য আমদানি করে থাকে।শ্রমিক নেতারা যা বলছেনগার্মেন্ট শ্রমিক ঐক্য ফেডারেশনের সভাপতি মোশরেফা মিশু বুধবার যুগান্তরকে বলেন, ৯৮ শতাংশ বেতন পরিশোধের যে দাবি বিজিএমইএ করছে, তা মিথ্যা। এখনও শ্রমিকরা কারখানার সামনে অবস্থান করছে, রাস্তা অবরোধ করছে। আর বিজিএমইএ এখন ২ হাজার ২৭৪টি কারখানার কথা বললেও বাস্তবে তাদের কারখানা ৪ হাজারের বেশি।এ ছাড়া বিকেএমইএ-র কারখানা আছে ২ হাজারের বেশি। ছোট-বড় মিলিয়ে বাংলাদেশে গার্মেন্ট আছে ১০ হাজারের মতো। তিনি আরও বলেন, ইতোমধ্যে বেশিরভাগ কারখানা লে-অফ ঘোষণা করেছে। তাই শুধু তহবিলের অর্থ থেকে বঞ্চিত করা নয়, এদের বিষয়ে সরকারকে কঠোর সিদ্ধান্ত নিতে হবে।গার্মেন্টস শ্রমিক ড্রেড ইউনিয়নের সাধারণ সম্পাদক জলি তালুকদার বলেন, বেতন দেয়ার বিষয়ে বিজিএমইএ-র তথ্য সঠিক নয়। তারা মনের মাধুরী মিশিয়ে সরকারের বিভিন্ন দফতরে তথ্য পাঠিয়েছেন। যার সঙ্গে মাঠপর্যায়ের কোনো বাস্তবতা নেই।তিনি আরও বলেন, প্রধানমন্ত্রী ও শ্রম প্রতিমন্ত্রী শ্রমিকদের বিষয়ে যথেষ্ট আন্তরিক; কিন্তু মাঠপর্যায়ে ঠিক তার উল্টো অবস্থান দেখতে পাই। অনেক কারখানা লে-অফ ঘোষণা করলেও সংশ্লিষ্ট শিল্প পুলিশ কোনো ভূমিকা রাখছে না, উল্টো শ্রমিকদের মারধরসহ হয়রানি করছে। যেসব মালিক বেতন দিচ্ছে না, তাদের নীতি সুবিধা, ব্যাংকিং সুবিধা, বন্ড লাইসেন্স ও সিআইপি কার্ড বাতিল করা উচিত বলে মনে করেন তিনি।জাতীয় গার্মেন্ট শ্রমিক-কর্মচারী লীগের সভাপতি সিরাজুল ইসলাম রনি বলেন, বিজিএমইএ ৯৮ শতাংশ কারখানায় বেতন দেয়ার দাবি করলেও, তা শতভাগ সত্য নয়। শুধু কমপ্লায়েন্ট কারখানাগুলোর বেতন-ভাতার চিত্র তুলে ধরা হচ্ছে। সাব-কন্ট্রাক্ট ও বিকেএমইএ-বিজিএমইএ-র ছোট ছোট কারখানার চিত্র ইচ্ছাকৃতভাবে আড়াল করা হচ্ছে। এখনও আড়াই লাখের বেশি শ্রমিক মার্চ মাসের বেতন পায়নি। কোথাও কোথাও আংশিক বেতন দেয়া হয়েছে বলে দাবি করেন তিনি। তিনি আরও বলেন, গার্মেন্ট শ্রমিকরা ক্ষুধার জ্বালা সইতে না পেরে বাধ্য হয়ে রাস্তায় নামছে। এতে তাদের করোনা আক্রান্তের ঝুঁকি বাড়ছে বিধায় সংশ্লিষ্ট মালিকদের বিরুদ্ধে ফৌজদারি আইনে মামলা হওয়া উচিত। পাশাপাশি বন্ড লাইসেন্স, সিআইপি সুবিধাসহ যাবতীয় সুযোগ-সুবিধা বাতিল করা উচিত।ইন্ড্রাস্টি অল বাংলাদেশ কাউন্সিলের সাবেক মহাসচিব তৌহিদুর রহমান বলেন, এখনও ২০-২৫ ভাগ শ্রমিক মার্চ মাসের বেতন পায়নি। এসব মালিক কি বিজিএমইএ, নাকি বিকেএমইএ-র সদস্য, সেটা মুখ্য বিষয় নয়। বরং যেসব গার্মেন্ট মালিক শ্রমিকদের বেতন দেয়নি তাদের সব ধরনের সুযোগ-সুবিধা বাতিল করতে সরকারের উচ্চপর্যায়ের দৃষ্টি আকর্ষণ করছি।সম্মিলিত গার্মেন্টস শ্রমিক ফেডারেশনের সভাপতি নাজমা আক্তার বলেন, বিজিএমইএ-র বেতন দেয়া তথ্যের সঙ্গে আমরা একমত না। সব কারখানায় শ্রমিক ছাঁটাই করা হচ্ছে। তিনি বলেন, যেসব মালিক শ্রমিকদের বেতন দিচ্ছে না, তাদের বিরুদ্ধে কঠোর ব্যবস্থা নিতে হবে।",22/9/2020,economics
শ্রমিকদের বেতন দিতে ২ হাজার কোটি টাকা ছাড়,"তৈরি পোশাক কারখানাসহ রফতানিমুখী শিল্পের জন্য ৫ হাজার কোটি টাকার প্রণোদনা প্যাকেজ থেকে ২ হাজার কোটি টাকা ছাড় করা হয়েছে। এই অর্থ দিয়ে যেসব প্রতিষ্ঠান ন্যূনতম ৮০ ভাগ পণ্য রফতানি করে তাদের শ্রমিক-কর্মচারীদের বেতন প্রদান করা হবে।



তবে তহবিল থেকে এসব প্রতিষ্ঠানে কর্মরত কোনো কর্মকর্তার বেতন-ভাতা দেয়া যাবে না। অর্থ মন্ত্রণায় সূত্রে পওয়া গেছে এ তথ্য।প্রসঙ্গত, রফতানিমুখী শিল্পের শ্রমিক-কর্মচারীদের বেতন-ভাতা পরিশোধের জন্য প্রধানমন্ত্রী শেখ হাসিনা ৫ হাজার কোটি টাকার প্রণোদনা ঘোষণা করেন। সে প্রণোদনা ঋণের প্রথম কিস্তি হিসেবে এই অর্থ ছাড়ের অনুমতি দিয়েছে অর্থ মন্ত্রণালয়ের অর্থ বিভাগ।অর্থ মন্ত্রণালয় সূত্রে জানা যায়, স্বল্প সময়ে বেতন প্রদানে জটিলতা এড়াতে ঋণের প্রথম কিস্তির অর্থ ছাড়ে শ্রমিকদের তালিকা দেয়াসহ (ডেটা বেইজ) আনুষঙ্গিক তথ্যের শর্তটি শিথিল করা হয়েছে। এরই মধ্যে শ্রমিকদের ব্যাংক অ্যাকাউন্ট বা মোবাইল ব্যাংকের তথ্যও রয়েছে। তবে দ্বিতীয় কিস্তির ঋণের অর্থ ছাড়ের ক্ষেত্রে এগুলো পরিপূর্ণভাবে দিতে হবে।বাংলাদেশ ব্যাংকের নীতিমালা অনুযায়ী, যেসব শিল্পপ্রতিষ্ঠান মোট উৎপাদনের ন্যূনতম ৮০ শতাংশ রফতানি করে, তারা রফতানিমুখী শিল্পপ্রতিষ্ঠান হিসেবে ২ শতাংশ সুদে এই তহবিলের অর্থ পাওয়ার যোগ্য বিবেচিত হবে। যেসব কারখানা সচল আছে, তারাই কেবল ঋণ পাবে। কোনো লে-অফকৃত কারখানা এই তহবিল থেকে কোনো ধরনের আর্থিক সহায়তা পাবে না। যারা ডিসেম্বর, জানুয়ারি ও ফেব্রুয়ারি মাসের বেতন-ভাতা ইতিমধ্যে দিয়ে দিয়েছে, তারাই কেবল সচল কারখানা হিসেবে বিবেচিত হবে। কোনো প্রতিষ্ঠান তিন মাসের বেতন-ভাতা দেয়ার সমপরিমাণ অর্থ ঋণ হিসেবে নিতে পারবে এই তহবিল থেকে। এই তিন মাস হচ্ছে- এপ্রিল, মে ও জুন। এই ঋণের গ্রেস পিরিয়ড হবে ছয় মাস।ঋণের পুরো অর্থ শোধ করতে তারা দুই বছর সময় পাবে। ৬ মাস গ্রেস পিরিয়ডের পরের ১৮ মাসে ১৮ কিস্তিতে ঋণের টাকা শোধ দিতে হবে। কোনো ঋণগ্রহীতার ঋণের কিস্তি যথাসময়ে পরিশোধিত না হলে প্রচলিত নিয়মে ওই ঋণ শ্রেণীকরণ করা হবে এবং ঋণগ্রহীতা খেলাপি হিসেবে বিবেচিত হবে। এ ক্ষেত্রে বকেয়া কিস্তির ওপর ২ শতাংশ হারে দণ্ড সুদ আরোপ করা হবে।নীতিমালা অনুযায়ী, মজুরির টাকা সরাসরি শ্রমিকের ব্যাংক হিসাব বা মোবাইল ব্যাংকিং হিসাবে (এমএফএস) পাঠিয়ে দেবে ব্যাংক।অর্থ বিভাগের উপ-সচিব মোহাম্মদ আনিসুজ্জামান খান স্বাক্ষরিত চিঠিতে বলা হয়, নভেল করোনাভাইরাসের (কোভিড-১৯) প্রাদুর্ভাবের কারণে সচল রফতানিমুখী শিল্পপ্রতিষ্ঠানের শ্রমিকদের বেতন-ভাতা প্রদানের লক্ষ্যে ঘোষিত আর্থিক প্রণোদনা প্যাকেজের আওতায় ঋণ সুবিধা প্রদানের বিষয়ে অর্থ বিভাগের মতামত হচ্ছে- যেসব শিল্পপ্রতিষ্ঠান ৮০ শতাংশের অধিক সরাসরি পণ্য রফতানি করে থাকে তাদের এলসি পরীক্ষা সাপেক্ষে কেবল শ্রমিক-কর্মচারীদের বেতন-ভাতা পরিশোধের লক্ষ্যে গঠিত ৫ হাজার কোটি টাকার তহবিল থেকে ঋণ প্রদান করা যাবে। তবে কোনো শিল্পপ্রতিষ্ঠান যদি লে-অফ ঘোষণা করে তাহলে ওইসব প্রতিষ্ঠান এ তহবিল থেকে ঋণ পাবে না।আর ৮০ শতাংশের কম বিবেচিত রফতানিকারকরা ২০ হাজার কোটি টাকার ওয়ার্কিং ক্যাপিটাল থেকে এসব প্রতিষ্ঠান ঋণ নিতে পারবে। যা দিয়ে শ্রমিক-কর্মচারীদের বেতন-ভাতা পরিশোধ করা যাবে।",22/9/2020,economics
চট্টগ্রামে লে-অফ ৪৬ পোশাক কারখানা,"করোনাভাইরাসের কারণে সৃষ্ট পরিস্থিতিতে বড় ক্ষতির মুখে পড়েছে চট্টগ্রামের পোশাক খাত।



শিপমেন্ট না হওয়া, কার্যাদেশের অভাবসহ নানা কারণে চট্টগ্রামের দু’টি ইপিজেডের (এক্সপোর্ট প্রসেসিং জোন) ৪৬টি পোশাক কারখানা লে-অফ ঘোষণা করেছে।ইতোমধ্যে লে-অফের আবেদন মঞ্জুর করেছে বাংলাদেশ এক্সপোর্ট প্রসেসিং জোন কর্তৃপক্ষ (বেপজা)। আরও কিছু কারখানা লে-অফে যাওয়ার প্রক্রিয়ায় রয়েছে। বেপজাসহ সংশ্লিষ্ট সূত্রে এ তথ্য জানা গেছে।এদিকে সিইপিজেডের কর্মকর্তারা জানান, যেসব পোশাক কারখানা লে-অফে যাবে তারা সরকারের ঘোষিত প্রণোদনা প্যাকেজের বাইরে থাকবে। অর্থাৎ তারা প্রণোদনা পাবে না।সংশ্লিষ্ট সূত্র জানায়, করোনাভাইরাসের কারণে কারখানায় কাঁচামালের স্বল্পতা, তৈরি মালামাল জমে যাওয়া, শিপমেন্ট ও ক্রয়াদেশ বাতিল হওয়া, যন্ত্রপাতি নষ্ট হওয়া, শ্রমিক কাজ দিতে না পারার অক্ষমতাসহ নানা কারণ দেখিয়ে সিইপিজেডের বেশ কিছু কারখানা কর্তৃপক্ষ বিভিন্ন মেয়াদে (১৫, ২০, ৩০, ৪৫ দিন) কারখানা লে-অফ ঘোষণার আবেদন জানিয়েছে। একেকটি কারখানা একেক ধরনের সমস্যার কথা তাদের আবেদনে উল্লেখ করেছে।চট্টগ্রাম ও কর্ণফুলী ইপিজেডে দেশি-বিদেশি মিলিয়ে দুই শতাধিক কারখানা আছে। এর মধ্যে কর্ণফুলী ইপিজেডে কারখানা আছে ৪১টি। এসব কারখানায় শ্রমিক কাজ করে ৭৬ হাজারের মতো। চট্টগ্রাম ইপিজেডে কারখানার সংখ্যা ১৫৮টি এবং শ্রমিকের সংখ্যা প্রায় দুই লাখ। সংশ্লিষ্ট সূত্র জানায়, ইপিজেডগুলোতে তৈরি পোশাক খাত, তাঁবু, জুতা ও ইলেকট্রনিক্স কারখানা মিলিয়ে মোট ৪৬টি কারখানা কর্তৃপক্ষ লে-অফের জন্য তাদের কাছে অনুমোদন চেয়েছে। কাজ না থাকা, বিদেশি ক্রেতাদের শিপমেন্ট বাতিল করা, কাজের আদেশের অনিশ্চয়তা সব মিলিয়ে কারখানা কর্তৃপক্ষ লে-অফের আবেদন করছে।আইনানুযায়ীই তারা আবেদন করেছে। সূত্র জানায়, শ্রম আইন অনুযায়ী, লে-অফ চলাকালে প্রথম ৪৫ দিনের ক্ষেত্রে পূর্ণকালীন শ্রমিকের মোট মূল মজুরি, মহার্ঘ্য ভাতার অর্ধেক দিতে হয় মালিককে। পরের ১৫ দিনের জন্য শ্রমিক পাবে ২৫ শতাংশ মূল বেতন এবং বাড়ি ভাড়া।কারখানা লে-অফের বিষয়ে ট্রেড ইউনিয়ন চট্টগ্রামের সাংগঠনিক সম্পাদক রাহাত উল্লাহ জাহিদ যুগান্তরকে বলেন, এ করুণ অবস্থায় লে-অফ ঘোষণা কাম্য নয়। সরকার সাধারণ ছুটি ঘোষণা করেছে। এর মধ্যে লে-অফ শ্রমিকদের আরও বেশি ঝুঁকিতে ফেলে দেবে।’সিইপিজেডের ব্যবস্থাপক আশিক মোহাম্মদ শাহাদত বলেন, ‘করোনাভাইরাসের কারণে বেশ কিছু পোশাক কারখানা লে-অফের ঘোষণা দিয়ে আমাদের কাছে আবেদন করেছিল। সব আবেদন আমরা ঢাকার প্রধান কার্যালয়ে পাঠিয়ে দিয়েছিলাম। ইতোমধ্যে ৪৬টি পোশাক কারখানার লে-অফ আবেদন মঞ্জুর করা হয়েছে। আরও কিছু পাইপ লাইনে আছে।অনেক কারখানার কর্তৃপক্ষ আমাদের টেলিফোনে বা প্রতিনিধি পাঠিয়ে বিষয়টি জানিয়েছে। তাদের আবেদন পেলে প্রধান কার্যালয়ে পাঠিয়ে দেব। আবার কয়েকটি পোশাক কারখানা লে-অফের আবেদন করেও আবার লে-অফে না যাওয়ার ঘোষণা দিয়েছে। ওইসব প্রতিষ্ঠান বলছে, তারা নতুন করে কার্যাদেশ পেয়েছে।বেপজার মহাব্যবস্থাপক খুরশিদ আলম বলেন, ‘সিইপিজেড ও কর্ণফুলী ইপিজেডের বেশ কিছু কারাখানা লে-অফের জন্য আবেদন করেছিল। আমরা তা ঢাকায় পাঠিয়ে দিয়েছি। কিছু কিছু আবেদন ইতোমধ্যে মঞ্জুরও হয়েছে। তিনি আরও বলেন, ‘কোনো শিল্পপ্রতিষ্ঠান যদি লে-অফ ঘোষণা করে তাহলে ওইসব প্রতিষ্ঠান সরকারি প্রণোদনা প্যাকেজের তহবিল থেকে ঋণ পাবে না।’",22/9/2020,economics
অর্থনীতিবিদ ও ব্যবসায়ীদের অভিমত: কারখানা চালুর উপায় বের করা জরুরি,"করোনাভাইরাসের প্রতিরোধ কার্যক্রম ঠিক রেখে বিকল্প কোনো উপায়ে কিছু শিল্প-কারখানা চালু করার বিষয়ে অভিমত দিয়েছেন দেশের অর্থনীতি বিশেষজ্ঞ ও ব্যবসায়ী নেতারা।



কেননা চলমান লকডাউনে পুরো অর্থনৈতিক কর্মকাণ্ড ভেঙে পড়ার উপক্রম হয়েছে। এক রকম বিপর্যস্ত হয়ে উঠেছে জনজীবন। ব্যবসা-বাণিজ্য. শিল্প-কলকারখানার ক্ষতি হচ্ছে অপূরণীয়।দোকানপাট, শপিংমল ও যোগাযোগ ব্যবস্থা বন্ধ থাকায় চরম বিপর্যয়ের মুখে পড়েছে দেশের সবকিছু। সবচেয়ে বেশি ক্ষতিগ্রস্ত হচ্ছেন শিল্প উদ্যোক্তারা। চোখের সামনে অনেকের বহু কষ্টে অর্জিত শিল্প প্রতিষ্ঠান কঠিন এক বিপর্যয়ের দিকে ধাবিত হচ্ছে। ব্যাংকের দায়-দেনা পরিশোধ করা নিয়েও দুশ্চিন্তার শেষ নেই। অথচ এসব শিল্প প্রতিষ্ঠান কার্যকরভাবে সুরক্ষা দিতে এখন পর্যন্ত কোনো দিকনির্দেশনা আসেনি।এ অবস্থায় সংশ্লিষ্টরা বলছেন, সীমিত আকারে হলেও পর্যায়ক্রমে শিল্প-কারখানা লকডাউন থেকে মুক্ত করে দেয়া প্রয়োজন। করোনা প্রতিরোধ কার্যক্রমের পাশাপাশি দ্রুত উৎপাদনে যেতে হবে। যেখানে রফতানির নতুন সম্ভাবনা তৈরি হয়েছে আগেভাগে সেসব বাজার আমাদের ধরতে হবে। পাশাপাশি যেসব শিল্প-কলকারখানার মাধ্যমে স্থানীয় চাহিদার অনেকখানি মেটানো সম্ভব, সেগুলো বিকল্প উপায়ে হলেও চালু করতে হবে। তা না হলে এভাবে চলতে থাকলে অর্থনীতির যে ভয়াবহ ক্ষতি হবে সেটি সহ্য করার মতো সক্ষমতা বাংলাদেশের নেই।প্রসঙ্গত, ৩ মে পর্যন্ত লকডাউন বহাল থাকলেও অর্থনীতির চরম ক্ষতির কথা মাথায় নিয়ে ভারত সরকারের নতুন গাইডলাইন অনুযায়ী ২০ এপ্রিল থেকে বিভিন্ন সেক্টরে কাজ শুরু হয়ে যাবে। এর ফলে প্রায় ৬৫ শতাংশ মানুষ কাজে ফিরবে বলে আশা করা হচ্ছে। এছাড়া করোনায় আক্রান্ত অনেক দেশ ইতোমধ্যে এর বিস্তার রোধ করে সীমিত আকারে লকডাউন তুলে অর্থনৈতিক কর্মকাণ্ড চালু করার ঘোষণা দিয়েছে। এর মধ্যে সবচেয়ে বেশি এগিয়ে রয়েছে চীন। এরপরই আছে জার্মানি, নিউজিল্যান্ড, সিঙ্গাপুরসহ আরও কয়েকটি দেশ।বেসরকারি গবেষণা প্রতিষ্ঠান সেন্টার ফর পলিসি ডায়ালগের বিশেষ ফেলো ড. মোস্তাফিজুর রহমান যুগান্তরকে বলেন, বাংলাদেশের অর্থনীতি ৮০ থেকে ৮৫ শতাংশই অভ্যন্তরীণ চাহিদার সঙ্গে সম্পৃক্ত। ফলে ঢালাওভাবে সব অর্থনৈতিক কমর্কাণ্ড বন্ধ করা যাবে না। তাই উৎপাদন সচল রাখতে স্বাস্থ্যবিধি মেনে কিছু প্রতিষ্ঠান চালু রাখা উচিত। না হলে সংকট আরও বাড়বে।জানতে চাইলে পলিসি রিসার্স ইন্সটিটিউটের নির্বাহী পরিচালক আহসান এইচ মনসুর রোববার যুগান্তরকে বলেন, স্বাস্থ্যবিধি মেনে কিছু কারখানা অবশ্যই চালু করা উচিত। কারণ বিশ্বের অনেক দেশ লকডাউন হয়নি। আবার কিছু লকডাউন হলেও তারা আবার খুলে দিয়েছে। এ অবস্থায় আমাদের গার্মেন্ট বন্ধ রাখলে অর্ডার অন্য দেশে চলে যাবে। দ্বিতীয়ত, কারখানা বন্ধ রাখলে শ্রমিকদের আয়ের পথ নেই। তৃতীয়ত, উৎপাদন বন্ধ রাখা কোনো সমাধান নয়। তিনি বলেন, ভ্যাকসিন আবিষ্কার না হওয়া পর্যন্ত করোনা থাকবে। তাই বলে ততদিন উৎপাদন বন্ধ থাকবে? নিশ্চয়ই নয়। ধাপে ধাপে কারখানা চালু করতে হবে।এফবিসিসিআইর সহসভাপতি সিদ্দিকুর রহমান বলেন, এই মুহূর্তে জীবনের সুরক্ষা সবচেয়ে বড়। কিন্তু বাংলাদেশে কতজন মানুষ লকডাউন মানছে, ঘরে থাকছে? অন্যদিকে বিদেশি ক্রেতারা তাদের অর্ডার স্থানান্তরে চাপ দিচ্ছে। ইতোমধ্যেই একাধিক বায়ার তাদের ফ্যাব্রিক্স চীনে ফেরত পাঠাতে বলেছে। কারণ চীন, ভিয়েতনাম, পাকিস্তান কাজের জন্য প্রস্তুত হয়ে গেছে। এসব অর্ডার একবার চলে গেলে ২-৪ বছরে আর পাওয়া যাবে না। সেজন্য এখন যে করেই হোক দেশের অর্থনীতির কথা চিন্তা করে একটি ফর্মুলায় কারখানা চালু রাখার বিষয়ে নির্দেশনা আসা উচিত।বাংলাদেশ টেক্সটাইল মিলস অ্যাসোসিয়েশনের (বিটিএমএ) সভাপতি মোহাম্মদ আলী খোকন বলেন, করোনার প্রভাবে বিদেশি অর্ডার বাতিল-স্থগিতসহ টেক্সটাইল শিল্পের যে ক্ষতি হওয়ার তা হয়ে গেছে। এখন ঈদ সামনে রেখে শিল্প চালু করতে পারলে অন্তত পক্ষে লোকসান কিছুটা কমানো যাবে। তিনি বলেন, সরকারের উচ্চ মহলের সঙ্গে শিল্প চালুর বিষয়ে স্পষ্ট দিকনির্দেশনা চেয়েছি। বর্তমানে শিল্প চালু রাখার বিষয়ে সরকারের একেকটি সংস্থা একেক ধরনের নির্দেশনা দিচ্ছে।সংশ্লিষ্টরা বলেছেন, সীমিত আকারে উৎপাদন ব্যবস্থা চালু করার জন্য আগে করোনা ভাইরাস বহনকারীদের শনাক্ত করতে পরীক্ষার হার বাড়াতে হবে। বিশেষ করে উৎপাদন খাতের সঙ্গে জড়িতদের অগ্রাধিকার ভিত্তিতে পরীক্ষা করে যাদের মধ্যে করোনা নেগেটিভ পাওয়া যাবে তাদের উৎপাদন ব্যবস্থায় নিয়ে আসতে হবে। সরকারি সহায়তা নিয়ে তাদের থাকা ও খাওয়ার জন্য বিকল্প ব্যবস্থা করা যেতে পারে। এভাবে করোনা সংক্রমণমুক্ত রেখে উৎপাদন খাতকে পর্যায়ক্রমে চালু করা যেতে পারে। সরকার চাইলে পরীক্ষামূলক উদ্যোগ নিতে পারে।এ প্রসঙ্গে বাণিজ্য সচিব ড. জাফর উদ্দিন বলেন, এটা ঠিক যে টানা লকডাউনের ফলে দেশের উৎপাদন, রফতানি খাতসহ ব্যবসা-বাণিজ্যের মারাত্মক ক্ষতি হচ্ছে। তারপরও করোনার সংক্রমণ রোধে লকডাউন চলমান রয়েছে। কেননা মানুষের জীবনের নিরাপত্তা দিতে হবে আগে। এ অবস্থায় লকডাউন তুলে বা সীমিত আকারে শিথিল করে উৎপাদন ব্যবস্থা চালু করার বিষয়টি একেবারেই সরকারের নীতিনির্ধারণীর উচ্চ পর্যায়ে বিবেচনাধীন রয়েছে। এ ব্যাপারে ওই পর্যায় থেকেই প্রয়োজনীয় সিদ্ধান্ত আসবে।পরিকল্পনা কমিশনের সাধারণ অর্থনীতি বিভাগের সদস্য (সিনিয়র সচিব) ড. শামসুল আলম বলেন, করোনার প্রভাব মোকাবেলায় সরকারকে দু’দিকেই যুদ্ধ করতে হচ্ছে। একদিকে মানুষের জীবন রক্ষা, অন্যদিকে সার্বিক প্রয়োজন মেটাতে নিত্যপণ্যের জোগান নিশ্চিত করা। জনগণকে যেমন স্বাস্থ্যবিধি ও স্বাস্থ্য শিষ্টাচার মানতে প্রয়োজনে বাধ্য করতে হবে। তেমনি পরিকল্পিতভাবে উৎপাদন ব্যবস্থা ঠিক রাখতে হবে। তিনি বলেন, উৎপাদন ঠিক রাখতে নতুন আয়োজন এবং নতুন চিন্তার দরকার। কিন্তু দীর্ঘমেয়াদে উৎপাদন কার্যক্রম ব্যাহত হলে দেশের অর্থনীতিতে বিপর্যয় নেমে আসতে পারে। সে বিষয়ে সরকার অবশ্যই সতর্ক রয়েছে।সূত্র জানায়, করোনার কারণে ইউরোপ ও আমেরিকার উৎপাদন ব্যবস্থা এখন ভেঙে পড়েছে। মধ্যপ্রাচ্যের উন্নয়ন কার্যক্রমও স্থবির হয়ে পড়েছে। চীনের অভিজ্ঞতা থেকে দেখা গেছে, ৩-৪ মাসের মধ্যেই করোনার ভয়াল থাবা নিয়ন্ত্রণে চলে আসে। ফলে করোনার থাবায় আক্রান্ত দেশগুলোতে আগামী কয়েক মাসের মধ্যে বিভিন্ন পণ্যের চাহিদা বেড়ে যাবে। একই সঙ্গে এখন বিশ্বব্যাপী করোনার সংক্রমণ রোধের বিভিন্ন উপকরণের চাহিদা তুঙ্গে রয়েছে। এর মধ্যে রয়েছে ব্যক্তিগত সুরক্ষা সামগ্রীসহ (পিপিই) বিভিন্ন ধরনের ওষুধ সামগ্রী। ফলে অভ্যন্তরীণ চাহিদা মেটানোর পাশাপাশি এসব সামগ্রী বিদেশে রফতানির সুযোগ থাকবে। এছাড়া নানা পণ্যের চাহিদাও বাড়বে। এ বিষয়েও বাংলাদেশকে এখনই প্রস্তুতি নিতে হবে।ইতোমধ্যে জাপান ঘোষণা দিয়েছে, চীন থেকে তাদের বিনিয়োগ প্রত্যাহার করবে। ফলে ওইসব বিনিয়োগ আকর্ষণে এখন ভিয়েতনাম, লাওস, কম্বোডিয়া, থাইল্যান্ড প্রতিযোগিতায় নেমেছে। ভারতও জাপানের বাজার ধরার চেষ্টা করছে। তাই বাংলাদেশকেও এসব নিয়ে ভাবতে হবে। জাপানের সঙ্গে বাংলাদেশের ইতিবাচক সম্পর্ককে কাজে লাগিয়ে নতুন বাজারে প্রবেশ করতে হবে।পদ্মা ব্যাংকের চেয়ারম্যান চৌধুরী নাফিজ শরাফাত বলেন, করোনার ফলে বাংলাদেশের জন্য এক ধরনের সম্ভাবনাও তৈরি হয়েছে। চীন থেকে জাপান বিনিয়োগ তুলে নিচ্ছে। সেগুলোকে বাংলাদেশে আনার উদ্যোগ নিতে হবে। ইউরোপ-আমেরিকার বাজার ধরতে এখনই কাজ করতে হবে। মধ্যপ্রাচ্যের শ্রমের বাজারে বড় পরিবর্তন আসবে। সেটা ধরতে দক্ষ শ্রমিক তৈরির কাজে এখনই হাত দিতে হবে। তিনি বলেন, তবে সবার আগে এখন মানুষের জীবনের নিরাপত্তা নিশ্চিত করতে হবে। তারপর উৎপাদন ব্যবস্থা নিজস্ব গতিতে চালু করতে হবে। এক্ষেত্রে শুধু সরকারই নয়, দেশের উদ্যোক্তা, শ্রমিক-কর্মচারী সব শ্রেণি-পেশার লোকজনকে এগিয়ে আসতে হবে।ঢাকা চেম্বারের সাবেক সভাপতি বিজনেস ইনিশিয়েটিভ লিডিং ডেভেলপমেন্টের (বিল্ড) চেয়ারম্যান আবুল কাশেম খান বলেন, করোনাভাইরাসের সংক্রমণে আমরা কোন পর্যায়ে আছি সেটা আগে দেখতে হবে। এটা পর্যালোচনা করতে একটি বিশেষজ্ঞ কমিটি গঠন করা যেতে পারে। কমিটির সুপারিশের ভিত্তিতে কারখানা চালুর বিষয়ে সিদ্ধান্ত নিতে হবে।প্রসঙ্গত, ২৬ মার্চ থেকে দেশে লকডাউন চলছে। ২৫ এপ্রিল এর মেয়াদ শেষ হবে। কিন্তু করোনা পরিস্থিতি বিবেচনায় নিয়ে এই সময়সীমা আরও বাড়তে পারে।এদিকে সূত্র জানায়, নতুন করে সাধারণ ছুটির মেয়াদ বাড়লেও সীমিত আকারে কিছু খাতে ছাড় দেয়া হতে পারে। সেজন্য উপায় খুঁজে বের করতে সরকারের উচ্চপর্যায়ে আলোচনা অব্যাহত আছে।",22/9/2020,economics
প্রতিশ্রুতি দিয়েও শ্রমিকদের বেতন দেয়নি ৩৭০ কারখানা,"প্রণোদনা ঘোষণার পাশাপাশি সরকারের হুশিয়ারির পরও নির্ধারিত সময়ের মধ্যে ৩৭০টি কারখানার মালিক তাদের শ্রমিকদের বেতন পরিশোধ করেননি বলে জানিয়েছে কলকারখানা ও প্রতিষ্ঠান পরিদর্শন অধিদফতর।



মহামারী করোনাভাইরাস সংক্রমণ প্রতিরোধে ছুটির ও অচলাবস্থার পরিস্থিতিতে গত ১৩ এপ্রিল শ্রম ও কর্মসংস্থান প্রতিমন্ত্রী বেগম মন্নুজান সুফিয়ান হুশিয়ারি দিয়ে কারাখানা মালিকদের উদ্দেশে বলেছিলেন, ১৬ এপ্রিলের মধ্যে শ্রমিকদের বেতন পরিশোধ করতে হবে। ওই তারিখের মধ্যে বেতন দিতে ব্যর্থ হলে সংশ্লিষ্ট মালিকের বিরুদ্ধে আইনগত ব্যবস্থা নেয়া হবে।এরপর ১৬ এপ্রিলের মধ্যে শ্রমিকদের বেতন পরিশোধ করার প্রতিশ্রুতি দেন কারখানা মালিকরা। কিন্তু প্রণোদনা ঘোষণার পাশাপাশি সরকারের হুশিয়ারির পরও প্রতিশ্রুতি রক্ষা করেননি কারখানার মালিকরা। শনিবার কলকারখানা ও প্রতিষ্ঠান পরিদর্শন অধিদফতরের মহাপদির্শক শিবনাথ রায় স্বাক্ষরিত এক চিঠিতে বলা হয়, ঢাকা জেলার ১২২টি, গাজীপুর জেলার ১২০টি, নারায়ণঞ্জ জেলার ৩০টি, চট্টগ্রাম জেলার ৫৮টি, পাবনা জেলার তিনটি, নরসিংদী জেলার ছয়টি, ময়মনসিংহ জেলার ১১টি, মুন্সিগঞ্জ জেলার একটি, দিনাজপুর জেলার তিনটি, রংপুর জেলার দুটি, কুমিল্লা জেলার পাঁচটি, ফরিদপুর জেলার চারটি, রাজশাহী জেলার দুটি, খুলনা জেলার তিনটি কারখানার মালিক নির্ধারিত ১৬ এপ্রিলের মধ্যে শ্রমিকদের বেতন পরিশোধে ব্যর্থ হয়েছেন।চিঠিতে বলা হয়, ২৩টি উপ-মহাপরিদর্শকের কার্যালয় থেকে প্রাপ্ত প্রতিবেদনের ভিত্তিতে এই তালিকা তৈরি করা হয়েছে। চিঠিটি শ্রম মন্ত্রণালয়ে পাঠানো হয়েছে বলে জানিয়েছে মন্ত্রণালয়ের একটি সূত্র।এদিকে বেতনের দাবিতে ঢাকা ও আশপাশের জেলাগুলোতে রাস্তায় নেমে বিক্ষোভ করছেন শ্রমিকরা। ফলে করোনাভাইরাস সংক্রমণ প্রতিরোধে সরকারের নেয়া পদক্ষেপ মারাত্মকভাবে বিঘ্নিত হচ্ছে। শ্রমিকদের এই জমায়েতের কারণে করোনা সংক্রমণ ভয়াবহ আকারে ছড়িয়ে পড়ার আশংকা রয়েছে।",22/9/2020,economics
২০ এপ্রিলের মধ্যে সব পোশাক শ্রমিকদের বেতন দেয়া হবে: বিজিএমইএ,"আগামী ২০ এপ্রিলের মধ্যে সব পোশাক শ্রমিকদের বেতন দেয়া হবে, কোনো শ্রমিক বেতনবঞ্চিত থাকবে না বলে জানিয়েছে তৈরি পোশাক মালিকদের সংগঠন বিজিএমইএ।



একই সঙ্গে সংগঠনটি বলছে, তারা যে কোনো ধরনের বেআইনি শ্রমিক ছাঁটাইয়ের বিরুদ্ধে। যেসব কারখানা শ্রম আইন অনুযায়ী লে-অফ ঘোষণা করেছে অথবা করবে, তাদের শ্রমিকের লে-অফের ক্ষতিপূরণ দিতে হবে।সাংবাদিকদের বিজিএমইএ সভাপতি ড. রুবানা হক বলেন, বুধবার পর্যন্ত বিজিএমইএর সদস্যভুক্ত কারখানার ২৪ লাখ ৭২ হাজার শ্রমিকের মধ্যে ১৯ লাখ ১৯ হাজার ৬০০ শ্রমিকের বেতন দেয়া হয়েছে, যা শতকরা ৭৮ ভাগের কাছাকাছি। বৃহস্পতিবারের মধ্যে ৮০ ভাগের বেতন হয়ে যাবে আশা করছি। বাকি যারা থাকবেন তাদের বেতন আগামী ২০ এপ্রিলের মধ্যে দেয়ার চেষ্টা করব। ছোট-মাঝারিদের কিছু সমস্যা আছে, তাদের বেতন দিতে দেরি হতে পারে। যদি তাদের সমস্যা হয়, তাহলে সাহায্য করা হবে। তিনি আরও বলেন, একজন শ্রমিকও মার্চ মাসের বেতন ছাড়া থাকবে না। এটা নিশ্চিত করে বলতে পারি। এখনো অনেক শ্রমিককে নগদে বেতন দেয়া হয়। বেতনে বিলম্বের কারণ সম্পর্কে বলেন, রাস্তায় গণপরিবহনে সংকট রয়েছে। সীমিত সময়ের জন্য ব্যাংক খোলা থাকছে। তাতে প্রবেশেও প্রতিবন্ধকতা আছে। তাই নগদ টাকা পেতে দেরি হচ্ছে। আগামী মাস থেকে শ্রমিকদের বেতন মোবাইল ব্যাংকিংয়ের মাধ্যমে দেয়া হবে। গত ২ দিনের শ্রমিক অসন্তোষ সম্পর্কে ড. রুবানা হক বলেন, শ্রমিক তো শ্রমিকই। যখন তারা রাস্তায় নামছেন তখন দেখা হয় না, এরা কি বিজিএমইএ, বিকেএমইএ নাকি দর্জি সমিতির সদস্যভুক্ত কারখানায় কাজ করে। বিকেএমইএ-বিজিএমইএর সদস্য নয়, এমন কারখানার শ্রমিকরাও রাস্তায় নেমেছেন। তারপরও দায়বদ্ধতা থেকে আমরা প্রত্যেক কারখানাকে সাহায্য করার চেষ্টা করছি, ব্যাংকে কথা বলছি। এ ধরনের কারখানার তালিকা করে ব্যাংকে কথা বলার চেষ্টা করেছি। তিনি আরও বলেন, মার্চের শেষ ১৫ দিন রফতানি হয়নি। মালিকরা ব্যাংকে এক্সপোর্ট ডকুমেন্ট জমা দিতে পারেনি। তারপরও শ্রমিকদের বেতন দিতে মরিয়া হয়ে কাজ করছে। প্রায় ২ বিলিয়ন ডলার ব্যাক-টু-ব্যাক এলসির দায় রয়েছে। ৬ মাস সময় দেয়া হলেও এগুলো মালিকদেরই পরিশোধ করতে হবে। এ অবস্থায় সবাইকে ভেবে দেখতে হবে শ্রমিক বাঁচলে শিল্প বাঁচবে। একই সঙ্গে শিল্প কারখানা টেকাতে না পারলে এতগুলো শ্রমিকের বেতন কে দেবে? ড. রুবানা হক বলেন, শ্রমিকদের মার্চ মাসের বেতন মালিকদের অ্যাকাউন্ট থেকে দেয়া হচ্ছে। সরকার ঘোষিত ২ শতাংশ সার্ভিস চার্জের দেয়া ঋণের জন্য মালিকরা এখনো ব্যাংকে আবেদন করতে পারেনি। ২০ এপ্রিলের মধ্যে বাংলাদেশ ব্যাংক আবেদন করতে বলেছিল। কিন্তু আমরা সময় বাড়ানোর জন্য আবেদন করেছি। এদিকে ৩টি শ্রমিক সংগঠনের সংবাদ বিজ্ঞপ্তির প্রতিবাদে গত ১৪ এপ্রিল বিজিএমইএর পক্ষ থেকে এক বিবৃতিতে বলা হয়েছে, বিজিএমইএ যে কোনো ধরনের বেআইনি শ্রমিক ছাঁটাইয়ের বিরুদ্ধে। অন্যদিকে যেসব কারখানা শ্রম আইন অনুযায়ী লে-অফ ঘোষণা করেছে অথবা করবে, তাদের শ্রমিকের লে-অফের ক্ষতিপূরণ দিতে বলা হয়েছে। এক্ষেত্রে আইন বহির্ভূত কোনো আবদার গ্রহণযোগ্য নয়। এতে আরও বলা হয়েছে, যতদিন পর্যন্ত করোনা প্রাদুর্ভাব থাকবে এবং শিল্পের উৎপাদন বন্ধ থাকবে, ততদিন পর্যন্ত শ্রম আইন অনুযায়ী কারখানা লে-অফ বা পরবর্তী ব্যবস্থা গ্রহণ করতে পারবে। আইনের ব্যত্যয় ঘটে এমন পদক্ষেপ গ্রহণ করা যাবে না। পাশাপাশি এপ্রিলের মজুরি শ্রমিকের ব্যাংক হিসাবে সরকার নির্ধারিত সময়ে দেয়া হবে। একইভাবে মে ও জুন মাসের দেয়া হবে। প্রসঙ্গত, বাংলাদেশ গার্মেন্টস অ্যান্ড ইন্ডাস্ট্রিয়াল ওয়ার্কার্স ফেডারেশন (বিজিআইডিব্লিউএফ), বাংলাদেশ মুক্ত গার্মেন্ট শ্রমিক ইউনিয়ন ফেডারেশন (বিআইজিইউএফ) এবং বাংলাদেশ সেন্টার ফর ওয়ার্কার্স সলিডারিটি (বিসিডব্লিউএস) নামের ৩টি সংগঠন দাবি করে, ঢাকা, আশুলিয়া, সাভার, গাজীপুর, চট্টগ্রাম ও নারায়ণগঞ্জের বিভিন্ন কারখানায় প্রায় ১০ হাজার শ্রমিককে ছাঁটাই করা হয়েছে।",22/9/2020,economics
শেয়ার মার্কেটের লেনদেন তলানিতে,"করোনা মহামারীর কারণে দুই মাস বন্ধ থাকার পর গত রোববার থেকে পুরোদমে চালু হয়েছে দেশের শেয়ার মার্কেটের লেনদেন কার্যক্রম। কিন্তু শেয়ার মার্কেট সচল হলেও লেনদেন একেবারে তলানিতে নেমে গেছে।



দেশের সবচেয়ে বৃহৎ শেয়ার মার্কেট ঢাকা স্টক এক্সচেঞ্জে (ডিএসই) বৃহস্পতিবার মাত্র ৪২ কোটি ৯৭ লাখ টাকার শেয়ার লেনদেন হয়েছে। যেটি গত ১৩ বছরের মধ্যে সবচেয়ে কম। এর আগে ২০০৭ সালের ২৪ এপ্রিল এই মার্কেটে লেনদেন হয়েছিল ৪০ কোটি ৩৯ লাখ টাকা।যদিও লেনদেন চালু হওয়ার প্রথম দিনে রোববার পুঁজিবাজারে সূচকের ঊর্ধ্বগতি দেখা গিয়েছিল। কিন্তু এরপর থেকেই ভাটা পড়তে শুরু করেছে। টানা চারদিন সূচক কমতে শুরু করে।বৃহস্পতিবার লেনদেন শেষে ডিএসইতে প্রধান সূচক ডিএসইএক্স আগের দিনের চেয়ে ১০ পয়েন্ট বা ০.২৫ শতাংশ কমে ৩ হাজার ৯৫৩ দশমিক ৩৯ পয়েন্ট হয়েছে। গত বুধবার লেনদেন হয়েছিল ১৫২ কোটি ৬৩ লাখ টাকা।চট্টগ্রাম স্টক এক্সচেঞ্জে (সিএসই) বৃহস্পতিবার ৪ কোটি ৫৯ লাখ টাকার শেয়ার লেনদেন হয়েছে। যেটি বুধবার ছিল ৩ কোটি ৬০ লাখ টাকা। সিএসইর প্রধান সূচক সিএএসপিআই ৬.৩৯ পয়েন্ট কমে ১১ হাজার ২৩৭ পয়েন্টে অবস্থান করছে। যা আগের দিনের তুলনায় দশমিক ০৫ শতাংশ কম।এদিকে ডিএসইর অন্য দুই সূচকের মধ্যে বৃহস্পতিবার ডিএসইএস বা শরীয়াহ সূচক ৩.০৩ পয়েন্ট কমে ৯১৫ পয়েন্টে অবস্থান করছে। আর ডিএস৩০ সূচক ৭ পয়েন্ট কমে অবস্থান করছে ১ হাজার ৩২১ পয়েন্টে।ডিএসইতে বৃহস্পতিবার লেনদেন হয়েছে ৩০৯টি কোম্পানির শেয়ার ও মিউচ্যুয়াল ফান্ডের ইউনিট। এর মধ্যে ১১টির দর বেড়েছে, আর ৩৬টির দর কমেছে এবং ২৬২টির দর অপরিবর্তিত রয়েছে।সিএসইতে এদিন লেনদেন হয়েছে ১০৩টি কোম্পানির শেয়ার ও মিউচ্যুয়াল ফান্ড। এর মধ্যে ৯টির দর বেড়েছে, আর ১৯টির দর কমেছে এবং ৭৫টির দর অপরিবর্তিত রয়েছে।উল্লেখ্য, দেশের শেয়ার মার্কেটগুলোতে স্বাভাবিক সময়ে সকাল সাড়ে ১০টা থেকে চার ঘণ্টা লেনদেন হতো। কিন্তু করোনার কারণে এখন ৩ ঘণ্টা লেনদেন হচ্ছে।",22/9/2020,economics
ডিএসই পুনরায় চালু হওয়া ও কিছু পরামর্শ,"কোভিড-১৯ মহামারির কারণে দীর্ঘ ৬৬ দিন বন্ধ থাকার পর ৩১ মে ঢাকা স্টক এক্সচেঞ্জ (ডিএসই) পুনরায় চালু যাচ্ছে। এটা খুশির খবর না দুঃখের খবর সে বিষয়ে একটু পরে আলোচনা করা যাবে।তার আগে একটা প্রশ্ন দিয়ে আজকের লেখা শুরু করতে চাচ্ছি তা হল, এতদিন স্টক এক্সচেঞ্জ কেন বন্ধ থাকল? অনেকেই এটার পক্ষে অনেক যুক্তি দিবেন।



হয়তো বলবেন, করোনাভাইরাসের কারণে সারা দেশে লকডাউন চলছে। কোম্পানির ব্যবসা-বাণিজ্য কমে যাবে। যার দরুণ কোম্পানির মুনাফাও সামনে হ্রাস পাবে। ফলে এই সময় মার্কেট চালু রাখলে তা আরও পড়ে যেত। আমার প্রশ্ন হল, এখন কি তাহলে কোম্পানির মুনাফা স্বাভাবিক হয়ে গেল যে, এখন মার্কেট চালু করলে শেয়ারের মূল্য পড়বে না?বিশ্বের সব দেশ এই সময় মার্কেট চালু রাখল কেন? তাদের মার্কেট কি লকডাউনের কারণে প্রভাবিত হয়নি? তাদের মার্কেট কি আমাদের থেকে আলাদা? লকডাউনের কারণে প্রায় সব দেশের মার্কেটই প্রভাবিত হয়েছে। তারপরও তারা মার্কেট চালু রেখেছে, কিন্তু আমরা পারলাম না কেন? যাই হোক, এর ব্যর্থতা কমিশনের আগের ম্যানেজমেন্টকে অবশ্যই নিতে হবে।মার্কেট পুনরায় চালু হওয়ায় একপক্ষ বিশেষ করে যারা এই মার্কেটে জব করেন এবং যারা এই মার্কেট থেকে ‘অ্যাবনরমাল’ গেইন করতে পারেন তারা খুব খুশি হয়েছেন। অপরদিকে, আর একপক্ষ খুব বেশি খুশি হতে পারছেন না, বরং তারা দুশ্চিন্তায় আছেন। কারণ মার্কেট চালু হলে হয়তো তারা তাদের পুঁজি আরও হারাতে পারেন। এখন মার্কেট চালু করলে মার্কেট পড়ে না গেলেও বাড়ার সম্ভাবনা নেই বললেই চলে। বস্তুত, এই মহামারীর সময় মার্কেট বাড়ার কোনো যৌক্তিক কারণও নেই।কমিশনের বর্তমান ম্যানেজমেন্ট হয়তো জেনেশুনেই মার্কেট চালুর এই সিদ্ধান্ত নিয়েছেন। মার্কেট পুনরায় চালু করা কমিশনের নতুন ম্যানেজমেন্টের কাছে একটা চ্যালেঞ্জ ছিল। ওনারা চ্যালেঞ্জটা নিয়েছেন এই জন্য অভিনন্দন। তবে, যেহেতু মার্কেট বন্ধ ছিল এবং সময়টাও প্রতিকূল, সেহেতু আর একটু সময় নিয়ে পরিকল্পনা করে কিছু মেজারস্ নিয়ে চালুর সিদ্ধান্ত নিলে ভাল হতো।যাই হোক, এখন এক্সচেঞ্জ ও কমিশনের বর্তমান ম্যানেজমেন্টের সামনে সবচেয়ে বড় চ্যালেঞ্জ হল বিনিয়োগকারীদের আস্থা ফিরিয়ে আনা, যদিও এটি খুব কঠিন হবে। এক্ষেত্রে এক্সচেঞ্জ ও কমিশন উভয়কে সুশাসন প্রতিষ্ঠার ক্ষেত্রে জোর দিতে হবে। বিশেষ করে স্বচ্ছতা, জবাবদিহিতা ও সততা- এই তিন বিষয়ে বেশি গুরুত্ব দিতে হবে। মার্কেটকে ম্যানিপুলেট করে কোনো নির্দিষ্ট ব্যক্তি বা গোষ্ঠী যেন তাদের স্বার্থ হাসিল করতে না পারে সে বিষয়েও বিশেষ গুরুত্ব দিতে হবে।এক্সচেঞ্জ ও কমিশনের কাছে আমার কিছু সুনির্দিষ্ট প্রস্তাব আছে যা মার্কেট চালুর আগে ওনারা ভেবে দেখতে পারেন।১) পরীক্ষামূলকভাবে প্রথমে শুধু ভালো মৌলভিত্তিক শেয়ারের (এ ও বি ক্যাটাগরির) ট্রেডিং চালু করা যেতে পারে। এটা সফল হলে আস্তে আস্তে অন্য ক্যাটাগরির শেয়ারের ট্রেডিংয়ের অনুমতি দেওয়া যেতে পারে।২) মার্কেট বন্ধ হয়ে যাওয়ার আগে স্টক এক্সচেঞ্জ নতুন সার্কিট ব্রেকার (সর্বনিম্ন মূল্য) বেঁধে দিয়েছিল যাতে শেয়ারের মূল্য যেন পড়ে না যায়। এটা আপাতত বাতিল করার দরকার নেই। তবে সর্বনিম্ন মূল্য যেন এনএভি বা অভিহিত মূল্যের ভিত্তিতে নির্ধারিত হয়। আমার মনে হয় এটা করাই বেশি যুক্তিযুক্ত হবে।৩) বিভিন্ন গবেষণায় দেখা গেছে যে, মানি মার্কেট ও ক্যাপিটাল মার্কেট পরস্পর সম্পর্কিত। বিশেষকরে ক্যাপিটাল মার্কেট মানি মার্কেটের দ্বারা বেশি প্রভাবিত হয়ে থাকে। উদাহরণস্বরূপ, ২০১১ সালের আমাদের স্টক মার্কেটের ধ্বসের জন্য মানি মার্কেটের সমন্বয়হীন বিভিন্ন সিদ্ধান্তকে অনেকাংশে দায়ী করা হয়ে থাকে। কমিশনের নতুন ম্যানেজমেন্টকে অবশ্য এই বিষয়টিকে বিশেষ গুরুত্ব দিতে হবে এবং কিভাবে মানি মার্কেট ও ক্যাপিটাল মার্কেট এর নীতিমালার মধ্যে সুষ্ঠু সমন্বয় ঘটানো যায় সে বিষয়ে কাজ করতে হবে।৪) সার্ভিল্যান্স ব্যবস্থাকে আরও জোরদার করতে হবে। কোনো ধরনের অনিয়ম ধরা পড়ার সঙ্গে সঙ্গে ব্যবস্থা নিতে হবে। পুঁজিবাজারে বিচারহীনতার সংস্কৃতি খুব বেশি, এটা ভাঙ্গতে হবে।৫) আইপিও অনুমোদনের ক্ষেত্রে ভালো কোম্পানিকে অগ্রাধিকার দিতে হবে। কোনোভাবেই যেন খারাপ কোম্পানি অনুমোদন না পায় সে বিষয়ে খেয়াল রাখতে হবে। বিগত কয়েক বছর আইপিও নিয়ে যেসব অনিয়ম হয়েছে তার যেন পুনুরাবিত্তি না হয়। এসব অনিয়ম বিনিয়োগকারীর আস্থা নষ্ট করে। এখনও দেশি-বিদেশি অনেক ভালো কোম্পানি আছে, তাদেরকে মার্কেটে নিয়ে আসার ব্যবস্থা করতে হবে। মার্কেটে ভালো কোম্পানির সংখ্যা বেশি না হলে মার্কেটকে স্থিতিশীল করা কখনই সম্ভব হবে না।৬) ইনসাইডার ট্রেডিং এবং নিউজ বা রিউমারভিত্তিক ট্রেডিং থামাতে হবে। যদিও এটা কঠিন হবে, কিন্তু আইন করে হোক বা অন্য কোনোভাবে হোক এটাকে থামাতে হবে। এটার জন্যই আমাদের মার্কেট বেশি অস্থিতিশীল হয়।৭) বাংলাদেশ থেকে প্রতি বছর অনেক টাকা বিদেশে পাচার হয়ে যাচ্ছে যা বাংলাদেশের কোনো কাজে লাগছে না। কাজেই পুঁজিবাজারে বিনিয়োগের মাধ্যমে কালো টাকা সাদা করার সুযোগ এ বছরও রাখা যেতে পারে। এতে পুঁজিবাজার কিছুটা হলেও লাভবান হবে।সর্বোপরি, মার্কেট স্থিতিশীল করতে কমিশনের দক্ষ ও সৎ লোকবল দরকার যা এই বর্তমান কমিশনের আছে বলে আমি মনে করতে চাই। মার্কেট ও নতুন কমিশনের জন্য শুভ কামনা করে আজকের লেখা শেষ করতে চাই।ড. মো. বখতিয়ার হাসান
সহযোগী অধ্যাপক, ফিন্যান্স অ্যান্ড ব্যাংকিং বিভাগ
ইসলামী বিশ্ববিদ্যালয়, কুষ্টিয়া
",22/9/2020,economics
শেয়ার মার্কেট খুলছে রোববার,"দেশের শেয়ার মার্কেটের লেনদেন রোববার থেকে চালু হচ্ছে। করোনার কারণে দুই মাসেরও অধিক সময় ধরে বন্ধ থাকা দেশের পুঁজিবাজার খোলার অনুমতি দিয়েছে নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশন (বিএসইসি)।



বৃহস্পতিবার বিএসইসির নতুন চেয়ারম্যান অধ্যাপক শিবলী রুবাইয়াত-উল-ইসলামের সভাপতিত্বে অনুষ্ঠিত ৭২৬তম কমিশন সভায় এই অনুমতি দেয়া হয়।বিএসইসির কমিশনের নির্বাহী পরিচালক মো. আনোয়ারুল ইসলাম স্বাক্ষরিত এক সংবাদ বিজ্ঞপ্তিতে এ তথ্য জানানো হয়।বিজ্ঞপ্তিতে বলা হয়েছে, কোভিড-১৯ এর বিস্তাররোধে স্বাস্থ্য ও পরিবার পরিকল্পনা মন্ত্রণালয় প্রণীত সামাজিক দূরত্ব ও স্বাস্থ্যবিধি সংক্রান্ত অফিস আদেশ পরিপালন সাপেক্ষে উভয় স্টক এক্সচেঞ্জে (ঢাকা ও চট্টগ্রাম স্টক এক্সচেঞ্জ) লেনদেন ও সেটেলমেন্টসহ এ সংক্রান্ত সব কর্মকাণ্ড পুনরায় শুরু করার জন্য বাংলাদেশ সিকিউরিটিজ অ্যান্ড এক্সচেঞ্জ কমিশনের পক্ষ থেকে অনাপত্তি প্রদানের সিদ্ধান্ত নেয়া হয়েছে।এর আগে সরকার ‘লকডাউন’ পরিস্থিতি কিছুটা শিথিল করলে ঢাকা ও চট্টগ্রাম স্টক এক্সচেঞ্জ কর্তৃপক্ষ গত ১০ মে থেকে লেনদেন চালু করার অনুমতি চায় দেশের শেয়ারবাজার নিয়ন্ত্রণ সংস্থা বিএসইসির কাছে। কিন্তু বিএসইসি অনুমতি দেয়নি। ফলে সিদ্ধান্ত থেকে পিছু হটতে হয় এই দুই শেয়ারবাজার কর্তৃপক্ষকে।",22/9/2020,economics
বিএসইসির নতুন চেয়ারম্যান অধ্যাপক শিবলী রুবাইয়াত,"বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) চেয়ারম্যানের দায়িত্বপ্রাপ্ত হয়েছেন ঢাকা বিশ্ববিদ্যালয়ের ব্যাংকিং অ্যান্ড ইন্সুরেন্স বিভাগের অধ্যাপক শিবলী রুবাইয়াত-উল-ইসলাম। বিটিভিতে ইংরেজি খবর পাঠক হিসেবে সাধারণ মানুষের কাছেও তিনি পরিচিত মুখ।



প্রায় সাড়ে তিন বছর ধরে সাধারণ বীমা করপোরেশনের চেয়ারম্যানের দায়িত্ব পালন করা অধ্যাপক শিবলী বিএসইসি চেয়ারম্যান হিসেবে চার বছরের জন্য নিয়োগ পেয়েছেন।রোববার অর্থ মন্ত্রণালয়ের বিএসইইস ও বিআইসিএম শাখা থেকে আদেশ জারি হয়েছে।ঢাকার ধামরাইয়ে জন্ম নেওয়া অধ্যাপক শিবলীর স্ত্রী শেনিন রুবাইয়াত ব্র্যাক বিশ্ববিদ্যালয়ের ইংরেজি বিভাগে শিক্ষকতার পাশাপাশি বিটিভিতে ইংরেজি খবর পড়েন।টারশিয়ারি পর্যায়ের জন্যে ‘ই-কমার্স ও ই-ব্যাংকিং’ এবং মাধ্যমিক শিক্ষার্থীদের জন্যে জাতীয় বোর্ড কর্তৃক প্রকাশিত ‘ফাইন্যান্স ও ব্যাংকিং’ বইয়ের লেখক তিনি।এসব বিষয়ে অধ্যাপক শিবলীর ১৬টির বেশি গবেষণা প্রবন্ধ প্রকাশিত হয়েছে এবং পাঁচটি আন্তর্জাতিক গবেষণামূলক প্রবন্ধ রয়েছে।নতুন এই দায়িত্বে তিনি অধ্যাপক এম খায়রুল হোসেনের স্থলাভিষিক্ত হলেন। তিন দফায় নয় বছর পুঁজিবাজারের নিয়ন্ত্রক সংস্থার প্রধান হিসেবে দায়িত্ব পালন শেষে গত ১৫ মে তিনি আগের কর্মস্থল ঢাকা বিশ্ববিদ্যালয়ের ফিন্যান্স বিভাগে ফিরে গেছেন।ঢাকা বিশ্ববিদ্যালয়ের ব্যবসায় শিক্ষা অনুষদের ডিন অধ্যাপক শিবলী দুই দশকেরও বেশি সময় ধরে ফাইন্যান্স, ব্যাংকিং ও বীমা বিষয়ে শিক্ষার সঙ্গে সম্পৃক্ত। তিনি দেশে-বিদেশে ফিন্যান্স, ব্যাংকিং এবং বীমা ক্ষেত্র সম্পর্কিত অনেক ব্যবসায়, চেম্বার এবং গবেষণায় সক্রিয় ভূমিকা পালন করেছেন।আইন ও ব্যবহারিক ব্যাংকিং, রিটেইল ও ই-ব্যাংকিং, বৈদেশিক বিনিময় ও আন্তর্জাতিক ব্যাংকিং, করপোরেট সুশাসন, ব্যবসায় ও মৌলিক বীমা সংক্রান্ত আইনি বিষয়েও কাজ রয়েছে এই অধ্যাপকের।চীনের সিচুয়ান বিশ্ববিদ্যালয়ে ‘অতিথি অধ্যাপক’ হিসেবে যুক্ত রয়েছেন। সম্প্রতি বিএকেইউএমএসইএম সম্মেলনে তিনি ‘শ্রেষ্ঠ গবেষণা পত্রিকার উপস্থাপক’ মনোনীত হন।এছাড়াও অধ্যাপক শিবলী যুক্তরাজ্য, অস্ট্রেলিয়া ও দক্ষিণ কোরিয়ায় ফাইন্যান্স ও ব্যাংকিং বিষয়ের ওপর গবেষণা এবং প্রশিক্ষণ নিয়েছেন।",22/9/2020,economics
বিনিয়োগকারীদের করমুক্ত লভ্যাংশ ২ লাখ টাকা চায় ডিএসই,"বিভিন্ন কারণে আগে থেকেই মন্দা ছিল শেয়ারবাজারে। এরপর করোনার আঘাতে চরম বিপর্যয় আসে এ খাতে। এ অবস্থায় শেয়ারবাজারকে টেনে তুলতে সরকারের কাছে বেশ কিছু প্রণোদনা দাবি করেছে ঢাকা স্টক এক্সচেঞ্জ (ডিএসই) কর্তৃপক্ষ।



এর মধ্যে অন্যতম হল, বিনিয়োগকারীদের করমুক্ত লভ্যাংশ সীমা ৫০ হাজার থেকে বাড়িয়ে ২ লাখ টাকা করা। এছাড়াও তালিকাভুক্ত কোম্পানির কর্পোরেট কর ২৫ শতাংশ কমিয়ে ২০ শতাংশ, নতুন কোম্পানি তালিকাভুক্ত হলে পরবর্তী ৩ বছর ১০ শতাংশ কর ছাড় এবং মূল্য সংযোজন কর (ভ্যাট) ১৫ শতাংশ থেকে কমিয়ে ৯ শতাংশ করতে বলা হয়েছে। সম্প্রতি অর্থমন্ত্রীর কাছে পাঠানো এক চিঠিতে এ দাবি করা হয়।ডিএসইর ব্যবস্থাপনা পরিচালক কাজী সানাউল হকের স্বাক্ষরে এ চিঠি পাঠানো হয়। আর অর্থনীতিবিদরা করমুক্ত লভ্যাংশ সীমা বাড়ানোর পক্ষে মত দিয়েছেন। জানতে চাইলে তত্ত্বাবধায়ক সরকারের সাবেক অর্থ উপদেষ্টা ড. এবি মির্জ্জা আজিজুল ইসলাম যুগান্তরকে বলেন, বাজারে আগে থেকেই বিনিয়োগকারীদের আস্থা সংকট ছিল।এরপর করোনাভাইরাসের আক্রমণ তাতে নতুন মাত্রা যোগ করেছে। ফলে দুরবস্থা চরমে। এ সংকট কাটাতে এমন প্রণোদনা দিতে হবে, যার সুবিধা সরাসরি বিনিয়োগকারীরা পান। তিনি বলেন, লভ্যাংশের ওপর কর কমানো উচিত। কারণ তালিকাভুক্ত কোম্পানিগুলো প্রতি বছর যে টাকা মুনাফা করে, তার ওপর তারা কর্পোরেট কর দেন। আবার কর পরিশোধের পরই বিনিয়োগকারীদের লভ্যাংশ দেয়। এতে একই আয়ের ওপর দু’বার কর নেয়া উচিত নয়।চিঠিতে ২০২০-২১ অর্থবছরের বাজেটে সরকারের বিবেচনার জন্য বেশ কিছু দাবি তুলে ধরা হয়। এর মধ্যে শেয়ারবাজারে তালিকাভুক্ত কোম্পানির কর ৫ শতাংশ কমিয়ে ২০ শতাংশ করা। বিদ্যমান নিয়মে বর্তমানে একটি কোম্পানিকে, তার মুনাফার ওপর সরকারকে ৩৫ শতাংশ কর্পোরেট কর দিতে হয়। কিন্তু ওই কোম্পানি শেয়ারবাজারে তালিকাভুক্ত হলে, সেক্ষেত্রে কর দিতে হয় ২৫ শতাংশ।আগামী বাজেটে তালিকাভুক্ত কোম্পানির কর আরও ৫ শতাংশ কমানোর কথা বলা হয়েছে। অন্যদিকে ব্যাংক, বীমা, মার্চেন্ট ব্যাংক ও ব্যাংকবহির্ভূত আর্থিক কোম্পানির কর ৩৭ দশমিক ৫ শতাংশ। আগামী বাজেটে তা কমিয়ে ৩২ দশমিক ৫ শতাংশ করতে বলা হয়েছে। বর্তমানে শেয়ারবাজারে তালিকাভুক্ত ব্যাংকের সংখ্যা ৩০টি, ব্যাংক বহির্ভূত আর্থিক প্রতিষ্ঠান ২৩টি এবং বীমা কোম্পানির সংখ্যা ৪৭।এসব প্রতিষ্ঠান বছরে সরকারকে কয়েক হাজার কোটি টাকা কর দেয়। আর ৫ শতাংশ কর কমালে ছোট মূলধনের প্রতিষ্ঠানগুলো ৪০ থেকে ১০০ শতাংশ পর্যন্ত লভ্যাংশ ঘোষণা করতে পারবে।এছাড়াও বর্তমানে শেয়ারবাজারে তালিকাভুক্ত কোম্পানি থেকে একজন বিনিয়োগকারী ৫০ হাজার টাকা পর্যন্ত লভ্যাংশ পেলে, ওই লভ্যাংশের জন্য কর দিতে হয়। বিনিয়োগকারীদের প্রণোদনা দিতে আগামী বাজেটে তা বাড়িয়ে ২ লাখ টাকা করতে বলা হয়েছে।অর্থাৎ করমুক্ত লভ্যাংশ হবে ২ লাখ টাকা। অন্যদিকে কেউ তালিকাভুক্ত কোম্পানির শেয়ার কিনলে আগামী ২ বছর তাকে ৫ শতাংশ কর অব্যাহতি দেয়ার দাবি জানিয়েছে ডিএসই। চিঠিতে আরও বলা হয়েছে, বর্তমানে ভ্যাটের হার ১৫ শতাংশ। অর্থনীতিকে গতিশীল করতে তা ৯ শতাংশ করা উচিত।এছাড়াও ডিমিউচুয়ালাইজেশনের পর শেয়ার হস্তান্তরের জন্য ১ দশমিক ৫ শতাংশ স্ট্যাম্প শুল্ক ধার্য করা হয়েছিল। তবে ইলেকট্রনিক পদ্ধতিতে শেয়ার লেনদেনকারী কোম্পানির ক্ষেত্রে তা অব্যাহতি রয়েছে। এ বছর এই সুযোগ তালিকাভুক্ত সব কোম্পানির জন্য দেয়ার দাবি জানানো হয়েছে। অন্যদিকে বর্তমান নিয়মে স্টক এক্সচেঞ্জের সদস্যদের শেয়ার লেনদেনের জন্য শেয়ারমূল্যের ওপর দশমিক ০৫ শতাংশ হারে কর দিতে হয়। অর্থাৎ স্টক এক্সচেঞ্জের কোনো সদস্য ১ লাখ টাকার শেয়ার লেনদেন করলে ৫০ টাকা কর দিতে হয়। ডিএসইর প্রস্তাবে এ সীমা দশমিক ০১৫ করা হয়েছে।এ প্রস্তাব কার্যকর করা হলে সদস্য হাউসগুলোকে ১ লাখ টাকা লেনদেনের বিপরীতে ১৫ টাকা কর দিতে হবে। অর্থমন্ত্রীকে দেয়া চিঠিতে বাজারে গতি আনতে আরও কয়েকটি প্রস্তাব দিয়েছে ডিএসই। এর মধ্যে রয়েছে- বাজার পরিচালনা জন্য ঋণ সুবিধা আরও সহজ করা, শেয়ারবাজারে ব্যাংকের অংশগ্রহণ বাড়ানো, বাজারে সরকারি বিনিয়োগ প্রতিষ্ঠান আইসিবির সাপোর্ট বাড়ানো, বিদেশি বিনিয়োগ আকর্ষণে উদ্যোগ নেয়া এবং বহুজাতিক কোম্পানি ও সরকারি লাভজনক কোম্পানি শেয়ারবাজারে তালিকাভুক্ত করা।",22/9/2020,economics
ঢাকা স্টক এক্সচেঞ্জ বন্ধের মেয়াদও বাড়ল,"মহামারী করোনা পরিস্থিতির কারণে সরকারের ঘোষিত সাধারণ ছুটির সঙ্গে মিল রেখে আগামী ৩০ মে পর্যন্ত দেশের শীর্ষ শেয়ার মার্কেট ঢাকা স্টক এক্সচেঞ্জের (ডিএসই) সব কার্যক্রমও বন্ধ ঘোষণা করা হয়েছে।



শনিবার ঢাকা স্টক এক্সচেঞ্জ কর্তৃপক্ষ এই সিদ্ধান্তের কথা জানিয়েছে।ডিএসইর উপ-মহাব্যবস্থাপক শফিকুর রহমান গণমাধ্যমকে বলেন, করোনা পরিস্থিতি মোকাবেলায় সরকার যে সাধারণ ছুটি ঘোষণা করেছে, সেটির সঙ্গে সঙ্গতি রেখে আগামী ৩০ মে পর্যন্ত ঢাকা স্টক এক্সচেঞ্জ লিমিটেডের ট্রেডিং, সেটেলমেন্ট কার্যক্রমসহ সব দাফতরিক কাজ বন্ধ থাকবে।উল্লেখ্য, সম্প্রতি সরকার ‘লকডাউন’ পরিস্থিতি কিছুটা শিথিল করলে ঢাকা ও চট্টগ্রাম স্টক এক্সচেঞ্জ কর্তৃপক্ষ ১০ মে থেকে লেনদেন চালু করার অনুমতি চায় দেশের শেয়ারবাজার নিয়ন্ত্রণ সংস্থা বিএসইসির কাছে। কিন্তু বিএসইসি অনুমতি দেয়নি। ফলে সিদ্ধান্ত থেকে পিছু হটতে হয় এই দুই শেয়ারবাজার কর্তৃপক্ষকে।",22/9/2020,economics
১০ মে শেয়ারবাজার চালু হচ্ছে না,"করোনার উদ্ভূত পরিস্থিতির মধ্যে আগামী ১০ মে থেকে লেনদেন চালু করার যে সিদ্ধান্ত নিয়েছিল ঢাকা স্টক এক্সচেঞ্জ লেনদেন, সেটি হচ্ছে না। দেশের শেয়ারবাজার নিয়ন্ত্রণ সংস্থা বিএসইসি অনুমতি না দেয়ায় সরকার ঘোষিত সাধারণ ছুটি ১৬ মে পর্যন্ত পুঁজিবাজার বন্ধ থাকবে।



করোনা বিস্তার প্রতিরোধে সরকারের ঘোষিত গত ২৬ মার্চ থেকে টানা ছুটি চলছে দেশে। ফলে দেশ কার্যত লকডাউন হয়ে যায়। সরকারি এই সিদ্ধান্তের সঙ্গে মিল রেখে দেশের শেয়ারবাজারের লেনদেনও বন্ধ করা হয়।সম্প্রতি সরকার ‘লকডাউন’ পরিস্থিতি কিছুটা শিথিল করলে ঢাকা ও চট্টগ্রাম স্টক এক্সচেঞ্জ কর্তৃপক্ষ ১০ মে থেকে লেনদেন চালু করার অনুমতি চায় নিয়ন্ত্রণ সংস্থা বিএসইসির কাছে। কিন্তু বিএসইসি অনুমতি দেয়নি। ফলে ১৬ মে পর্যন্তই বন্ধ থাকছে এই দুই শেয়ারবাজারের লেনদেন।ঢাকা স্টক এক্সচেঞ্জের (ডিএসই) উপ-মহাব্যবস্থাপক শফিকুর রহমান এবং চট্টগ্রাম স্টক এক্সচেঞ্জের (সিএসই) বিজনেস ডেভেলপমেন্ট অ্যান্ড মার্কেটিংয়ের জ্যেষ্ঠ কর্মকর্তা তানিয়া বেগম গণমাধ্যমকে বলেন, সরকার ১৬ মে পর্যন্ত ছুটি বর্ধিত করেছে। তাই দুই শেয়ারবাজারের সমস্ত কার্যক্রমও বন্ধ থাকবে ১৬ মে পর্যন্ত।",22/9/2020,economics
শেয়ারবাজার খুলতে ঢাকা স্টক এক্সচেঞ্জের চিঠি,"সরকারি ছুটির মধ্যেই শেয়ারবাজারে লেনদেন চালু করতে চায় ঢাকা স্টক এক্সচেঞ্জ (ডিএসই)। ইতোমধ্যে ১০ মে থেকে লেনদেন চালুর ব্যাপারে নীতিগত সিদ্ধান্ত নিয়েছে ডিএসইর পর্ষদ।

এর অনুমোদন দিতে নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশনকে (বিএসইসি) রোববার চিঠি দেয়া হয়েছে। বিএসইসির মুখপাত্র সাইফুর রহমান চিঠির বিষয়টি নিশ্চিত করেছেন।



সাইফুর রহমান বলেন, রোববার ডিএসইর কাছে থেকে আমরা একটি চিঠি পাঠিয়েছি। সেখানে করোনা পরিস্থিতিতে লেনদেন চালু করার বিষয়ে আবেদন জানানো হয়েছে। চিঠিতে অনেক বিষয়ের ওপর অব্যাহতি চাওয়া হয়েছে।

বিএসইসি চিঠিটি পর্যালোচনা করেছে। করোনাভাইরাস মোকাবেলায় চলমান সাধারণ ছুটির সঙ্গে মিল রেখে ছুটি চলছে দেশের দুই স্টক এক্সচেঞ্জে। সংশ্লিষ্ট অন্য প্রতিষ্ঠানগুলোও বন্ধ আছে।

আর এ কারণে বন্ধ আছে পুঁজিবাজারের লেনদেনও। আর লেনদেন বন্ধ থাকার বিষয়টি নিয়ে পক্ষে-বিপক্ষে চলছে নানা আলোচনা।",22/9/2020,economics
শেয়ারবাজারের উন্নয়ন: বিনা শর্তে কালো টাকা বিনিয়োগের সুযোগ দাবি,"শেয়ারবাজারের উন্নয়নে বিনা শর্তে কালো টাকা বিনিয়োগের সুযোগ চেয়েছে ঢাকা স্টক এক্সচেঞ্জ ব্রোকারেজ অ্যাসোসিয়েশন (ডিবিএ)। সম্প্রতি অর্থমন্ত্রীর কাছে দেয়া বাজেট প্রস্তাবে এ দাবি করা হয়েছে। একই সঙ্গে করোনা পরিস্থিতি কাটিয়ে উঠতে আরও পাঁচটি দাবি করেছে সংগঠনটি।



এদিকে করোনার কারণে শেয়ারবাজার বিপর্যয় কাটিয়ে উঠতে ১ হাজার ৫০০ কোটি টাকার প্রণোদনা চেয়েছে চট্টগ্রাম স্টক এক্সচেঞ্জ (সিএসই)। এর মধ্যে ৯০০ কোটি টাকা সহজ শর্তে ঋণ চাওয়া হয়েছে।করোনা সৃষ্ট দুর্যোগ মোকাবেলায় ছয় ধরনের দাবি করেছে ডিবিএ। দাবিগুলোর মধ্যে রয়েছে- আগামী বাজেটে পুঁজিবাজারে বিনা শর্তে অপ্রদর্শিত অর্থ (কালো টাকা) বিনিয়োগের সুযোগ, মার্জিন ঋণধারী (শেয়ার কেনায় ঋণ) বিনিয়োগকারীদের ৩ শতাংশ সুদে ঋণ সুবিধা এবং মার্জিন ঋণের সুদ এক বছরের জন্য স্থগিত করা, ব্রোকারদের এক বছরের অফিস ব্যয় মেটানোর জন্য সহজ শর্তে তহবিলের জোগান দেয়া।অর্থমন্ত্রীকে দেয়া ডিবিএ’র চিঠিতে বলা হয়, দীর্ঘদিন ধরে মন্দার কারণে পুঁজিবাজারের মধ্যস্থতাকারী প্রতিষ্ঠানগুলো আর্থিকভাবে দুর্বল হয়ে পড়েছে। ব্রোকারেজ হাউসসহ পুঁজিবাজারের বিভিন্ন অংশীজনরা ব্যবসা পরিচালনা করতে পারছে না। এছাড়া করোনার কারণে অন্য সব ব্যবসা-বাণিজ্যের পাশাপাশি পুঁজিবাজারেও এর বিরূপ প্রভাব পড়েছে।চিঠিতে বলা হয়- ব্রোকারদের অফিস পরিচালনা ব্যয়ভার বিশেষ করে অফিস ভাড়া, কর্মকর্তা-কর্মচারীর বেতন, বিদ্যুৎ বিল ইত্যাদি মিটিয়ে সব কার্যক্রম সচল রাখতে আর্থিক সহায়তা প্রয়োজন।ডিবিএ শেয়ার কেনাবেচার ওপর সরকারকে প্রদেয় আগাম করের হার দশমিক ০৫ শতাংশ থেকে কমিয়ে দশমিক ০১৫ শতাংশ নির্ধারণেরও প্রস্তাব করা হয়েছে। বর্তমানে কোনো ব্রোকারেজ হাউস ১ লাখ টাকা লেনদেন করলে সরকার ৫০ টাকা আগাম কর দিতে হয়।আগামী বাজাটে তা ১৫ টাকা করতে বলা হয়েছে। মার্জিন ঋণধারী বিনিয়োগকারীদের বিনিয়োগ সক্ষমতা বাড়াতে তিন বছর মেয়াদে তিন শতাংশ সুদে ঋণ দেয়ার প্রস্তাব করা হয়েছে। চিঠিতে বলা হয়, এ ঋণ পেলে বিনিয়োগকারীদের পুনরায় লেনদেনে ফিরিয়ে এনে তাদের ক্ষতি পুষিয়ে নিতে তথা ফোর্স সেল বাধ্যতামূলক (শেয়ার বিক্রি) থেকে বিনিয়োগকারীকে সুরক্ষা দেয়া সম্ভব হবে।মার্জিন ঋণের বিপরীতে আরোপিত সুদ এক বছরের জন্য স্থগিত করা হলে বিনিয়োগকারী তাদের ক্ষতি পুষিয়ে নেয়ার সুযোগ পাবে এবং চিঠিতে পুঁজিবাজারে অপ্রদর্শিত আয় বিনিয়োগের সুযোগ সংক্রান্ত প্রস্তাবে বলা হয়েছে, পুঁজিবাজারে অপ্রদর্শিত আয়ের অর্থ ১:১ ভিত্তিতে বন্ড মার্কেট ও সেকেন্ডারি মার্কেটে বিনিয়োগ করতে হবে। বন্ডে বিনিয়োগ করা অর্থ তিন বছরের জন্য বন্ধক থাকবে এবং ওই বন্ড এক্সচেঞ্জের মাধ্যমে লেনদেনযোগ্য হতে হবে।এছাড়া প্রস্তাবে ব্রোকার কর্তৃক প্রদেয় সিডিবিএল ফি ও চার্জ, বিনিয়োগকারীদের বিও ফি ইত্যাদি থেকে পূর্ণ অব্যাহতি দেয়ার দাবি জানানো হয়েছে।অপরদিকে সিএসই ১ হাজার ৫০ কোটি টাকার প্রণোদনা চেয়েছে। এর মধ্যে মার্জিন ঋণের সুদে ভর্তুকি ৪০০ কোটি টাকা, ব্রোকারেজ হাউসগুলোর অফিস খরচে ভর্তুকি ৮০ কোটি, কর্পোরেট করে ভর্তুকি ২০ কোটি, বিও অ্যাকাউন্ট নবায়ন ফি মওকুফ ৫০ কোটি এবং সিএসইর ব্রোকারদের জন্য ৫০০ কোটি টাকা ঋণ চাওয়া হয়।",22/9/2020,economics
১ হাজার ৫০ কোটি টাকা প্রণোদনা চায় চট্টগ্রাম স্টক এক্সচেঞ্জ,"করোনার কারণে শেয়ারবাজারে তৈরি হওয়া বিপর্যয় কাটিয়ে উঠতে ১ হাজার ৫০ কোটি টাকার প্রণোদনা দিয়েছে চট্টগ্রাম স্টক এক্সচেঞ্জ (সিএসই)। এর মধ্যে ৯শ কোটি টাকাই সহজ শর্তে ঋণ চাওয়া হয়েছে।



এরমধ্যে মার্জিন ঋণের সুদে ভর্তুকি ৪০০ কোটি টাকা, ব্রোকারেজ হাউজগুলোর অফিস খরচে ভর্তুকি ৮০ কোটি, কর্পোরেট করে ভর্তুকি ২০ কোটি, বিও অ্যাকাউন্ট নবায়ন ফি মওকুফ ৫০ কোটি এবং সিএসইর ব্রোকারদের জন্য ৫০০ কোটি টাকা ঋণ চাওয়া হয়।সম্প্রতি অর্থমন্ত্রীর কাছে দেয়া বাজেট প্রস্তাবে এ প্রণোদনার কথা বলেছে ঢাকা স্টক এক্সচেঞ্জ ব্রোকারেজ অ্যাসোসিয়েশন (ডিবিএ)।চিঠিতে করোনাভাইরাসের কারণে মারাত্মকভাবে ক্ষতিগ্রস্ত ব্রোকারেজ প্রতিষ্ঠানের কার্যক্রম পরিচালনা অব্যাহত রাখতে এই আর্থিক সহায়তার দাবি জানানো হয়েছে।",22/9/2020,economics
শেয়ারবাজারে বিনা শর্তে কালো টাকা বিনিয়োগের দাবি,"শেয়ারবাজারের উন্নয়নে আগামী বাজেটে এখাতে বিনা শর্তে কালো টাকা বিনিয়োগের সুযোগ চায় ঢাকা স্টক এক্সচেঞ্জ ব্রোকারেজ অ্যাসোসিয়েশন (ডিবিএ)। সম্প্রতি অর্থমন্ত্রীর কাছে দেয়া বাজেট প্রস্তাবে এ দাবি করা হয়।



একই সঙ্গে করোনা পরিস্থিতি কাটিয়ে উঠতে আরও ৫টি দাবি করেছে সংগঠনটি। করোনার কারণে সৃষ্টি হওয়া দুর্যোগ মোকাবেলায় মোট ৬ ধরনের প্রণোদনা দিয়েছে ডিবিএ। এরমধ্যে রয়েছে- আগামী বাজেটে পুঁজিবাজারে বিনা শর্তে অপ্রদর্শিত অর্থ (কালো টাকা) বিনিয়োগের সুযোগ, মার্জিন ঋণধারী (শেয়ার কেনায় ঋণ) বিনিয়োগকারীদের ৩ শতাংশ সুদে ঋণ সুবিধা এবং মার্জিন ঋণের সুদ এক বছরের জন্য স্থগিত করা, ব্রোকারদের এক বছরের অফিস ব্যয় মেটানোর জন্য সহজ শর্তে তহবিলের যোগান দেয়া। অর্থমন্ত্রীকে দেয়া ডিবিএর চিঠিতে বলা হয়, দীর্ঘদিন ধরে মন্দার কারণে পুঁজিবাজারের মধ্যস্থতাকারী প্রতিষ্ঠানগুলো আর্থিকভাবে দুর্বল হয়ে পড়েছে। ব্রোকারেজ হাউজসহ পুঁজিবাজারের বিভিন্ন অংশীজনরা ব্যবসা পরিচালনা করতে পারছে না। এছাড়া করোনার কারণে দেশের অন্যান্য সব ব্যবসা-বাণিজ্যের পাশাপাশি পুঁজিবাজারেও এর বিরূপ প্রভাব পড়েছে। এছাড়া চিঠিতে করোনাভাইরাসের কারণে মারাত্মকভাবে ক্ষতিগ্রস্ত ব্রোকারেজ প্রতিষ্ঠানের কার্যক্রম পরিচালনা অব্যাহত রাখতে আর্থিক সহায়তার দাবি জানানো হয়েছে।চিঠিতে বলা হয়েছে, ব্রোকারদের অফিস পরিচালন ব্যয়ভার বিশেষ করে অফিস ভাড়া, কর্মকর্তা-কর্মচারীর বেতন, বিদ্যুৎ বিল ইত্যাদি মিটিয়ে সব কার্যক্রম সচল রাখতে আর্থিক সহায়তা প্রয়োজন। ডিবিএ শেয়ার কেনা-বেচার ওপর সরকারকে প্রদেয় আগাম করের হার দশমিক ৫ শতাংশ থেকে কমিয়ে দশমিক ১৫ শতাংশ নির্ধারণেরও প্রস্তাব করা হয়েছে। এর মানে বর্তমানে কোনো ব্রোকারেজ হাউজ ১ লাখ টাকা লেনদেন করলে তাকে সরকার ৫০ টাকা আগাম কর দিতে হয়। আগামী বাজেটে তা ১৫ টাকা করতে বলা হয়েছে। চিঠিতে আরও উল্লেখ করা হয়, মার্জিন ঋণধারী বিনিয়োগকারীদের বিনিয়োগ সক্ষমতা বাড়াতে তিন বছর মেয়াদে তিন শতাংশ সুদে ঋণ দেয়ার প্রস্তাব করা হয়েছে। এতে বলা হয়, এই ঋণ পেলে বিনিয়োগকারীদের পুনরায় লেনদেন ফিরিয়ে এনে তাদের ক্ষতি পুষিয়ে নিতে তথা ফোর্স সেল বাধ্যতামূলক (শেয়ার বিক্রি) থেকে বিনিয়োগকারীকে সুরক্ষা দেয়া সম্ভব হবে। মার্জিন ঋণের বিপরীতে আরোপিত সুদ এক বছরের জন্য স্থগিত করা হলে বিনিয়োগকারী তাদের ক্ষতি পুষিয়ে নিতে সুযোগ পাবে এবং লেনদেনে অংশ নেয়ার মাধ্যমে পুঁজিবাজারকে সক্রিয় করে তুলবে। এছাড়া চিঠিতে পুঁজিবাজারে অপ্রদর্শিত আয় বিনিয়োগের সুযোগ সংক্রান্ত প্রস্তাবে বলা হয়েছে, পুঁজিবাজারে অপ্রদর্শিত আয়ের অর্থ ১:১ ভিত্তিতে বন্ড মার্কেট ও সেকেন্ডারি মার্কেটে বিনিয়োগ করতে হবে। বন্ডে বিনিয়োগকৃত অর্থ তিন বছরের জন্য বন্ধক থাকবে এবং ওই বন্ড এক্সচেঞ্জের মাধ্যমে লেনদেনযোগ্য হতে হবে। এছাড়া প্রস্তাবে ব্রোকার কর্তৃক প্রদেয় সিডিবিএল ফি ও চার্জ, বিনিয়োগকারীদের বিও ফি ইত্যাদি থেকে পূর্ণ অব্যাহতি দেয়ার দাবি জানানো হয়েছে।",22/9/2020,economics
শেয়ারবাজারে লেনদেন চালু ১০ মে,"শেয়ারবাজারে লেনদেন চালু করার নীতিগত সিদ্ধান্ত নিয়েছে দেশের প্রধান শেয়ারবাজার ঢাকা স্টক এক্সচেঞ্জের (ডিএসই) পরিচালনা পর্ষদ।



করোনাভাইরাসে পরিস্থিতি অস্বাভাবিক না হলে আগামী ১০ মে থেকে শেয়ারবাজারে লেনদেন কার্যক্রম শুরু করা হবে। যা বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) সম্মতি সাপেক্ষে শুরু করা হবে। বৃহস্পতিবার অনলাইনে আয়োজিত ডিএসইর এক অনানুষ্ঠানিক পরিচালনা পর্ষদ সভায় এমন সিদ্ধান্ত নেয়া হয়েছে। ডিএসইর পরিচালক মিনহাজ মান্নান ইমন বলেন, লাখ লাখ মানুষের আয়ের প্রধান উৎস শেয়ারবাজার। তবে করোনাভাইরাসের কারণে গত ২৬ মার্চ থেকে সরকারি সাধারণ ছুটির সঙ্গে সঙ্গে এই বাজারও বন্ধ রয়েছে। এতে বিশেষ করে সবচেয়ে বেশি ক্ষতিগ্রস্ত ব্রোকারেজ হাউজগুলো এবং ক্ষুদ্র বিনিয়োগকারীরা।তিনি বলেন, লেনদেন বন্ধ থাকায় এই প্রতিষ্ঠানগুলোর কোনো আয় নেই। কিন্তু কর্মকর্তা-কর্মচারীদের বেতন দিতে হবে। আর ক্ষুদ্র বিনিয়োগকারীরা আর্থিক সঙ্কটে ভুগছেন। এছাড়া লেনদেন বন্ধ থাকার কারণে বিদেশি বিনিয়োগকারীদের মধ্যে অনাস্থা তৈরি হচ্ছে। তাই লেনদেন চালু করার বিষয়ে বৃহস্পতিবার ডিএসইর অনানুষ্ঠানিক পর্ষদ সভা অনুষ্ঠিত হয়।সভায় লেনদেন চালু করার সুবিধা-অসুবিধার বিষয়গুলো তুলে ধরা হয় বলে জানান ডিএসইর এই পরিচালক। তিনি বলেন, এতে ডিএসইর ম্যানেজমেন্ট লেনদেন চালুর বিষয়ে একটি প্রতিবেদন উপস্থাপন করে। সর্বোপরি আগামী ১০ মে থেকে লেনদেন চালু করার নীতিগত সিদ্ধান্ত নেয়া হয়েছে। ডিএসইর পরিচালক আরও বলেন, করোনাভাইরাসে সরকারি ছুটি বাড়লেও ওইদিন লেনদেন চালু করা হবে। তবে করোনাভাইরাসের কারণে অস্বাভাবিক পরিস্থিতি তৈরি হলে লেনদেন চালু করা সম্ভব হবে না। এজন্য সার্বিক পরিস্থিতি বিবেচনা করে ম্যানেজমেন্টকে আরেকটি রিপোর্ট তৈরি করার জন্য বলা হয়েছে। এরমধ্যে বিশেষভাবে ব্যাংকিং সময়ের স্বল্পতার সঙ্গে লেনদেন চালুর সম্ভাব্যতা, স্বাস্থ্য ঝুঁকির বিষয়, সিডিবিএলের সক্ষমতা, স্টক এক্সচেঞ্জের সক্ষমতা ইত্যাদি তুলে ধরার জন্য বলা হয়েছে। এছাড়া বিএসইসির সম্মতির বিষয়টিকে গুরুত্ব দেয়ার জন্য বলা হয়েছে।",22/9/2020,economics
২৬ এপ্রিল থেকে শেয়ারবাজার খোলা রাখার দাবি ডিএসইর পরিচালকের,"করোনার কারণে লকডাউনের মধ্যেও বিশ্বব্যাপী শেয়ারবাজারে লেনদেন চলছে। কিন্তু বন্ধ রয়েছে বাংলাদেশে। এ অবস্থায় আগামী ২৬ এপ্রিল রোববার থেকে শেয়ারবাজার খোলা রাখার দাবি জানিয়েছেন ঢাকা স্টক এক্সচেঞ্জের (ডিএসই) পরিচালক মো. রকিবুর রহমান।



তিনি যুগান্তরকে বলেন, ২৫ এপ্রিল পর্যন্ত সরকারি ছুটি। এরপর হয়তো ছুটি বাড়ানো হতে পারে। কিন্তু শেয়ারবাজার বন্ধ রাখার যুক্তি নেই। কারণ বাজার বন্ধ রাখলে ক্ষুদ্র ও প্রাতিষ্ঠানিক বিনিয়োগকারী, উদ্যোক্তা এবং স্টক এক্সচেঞ্জ সবাই ক্ষতিগ্রস্ত হয়। আর পুঁজিবাজার খোলা রাখতে সবগুলো প্রতিষ্ঠান মিলে হাতে গোনা মাত্র কয়েকজন লোকই যথেষ্ট। এতে সামাজিক দূরত্বও ব্যাহত হবে না।তার মতে, আগামীতে দেশের অর্থনীতি সচল রাখতে পুঁজিবাজারের বিকল্প নেই। এজন্যই বাজার খোলা রাখা জরুরি।ওই দাবির সঙ্গে একমত পোষন করেছেন সাবেক তত্ত্বাবধায়ক সরকারের অর্থ উপদেষ্টা ড. এবি মির্জ্জা আজিজুল ইসলাম। এ ব্যাপারে তিনি রোববার যুগান্তরকে বলেন, লেনদেনের সময় কমিয়ে এনে হলেও শেয়ারবাজার চালু করা উচিত। কারণ অনেক বিনিয়োগকারী রয়েছে, যাদের নগদ টাকার সংকট। বাজার চালু হলে এরা শেয়ার বিক্রি করে নগদ টাকা নিতে পারে। এতে তাদের সমস্যা কাটবে। দ্বিতীয়ত বিশ্বব্যাপী পুঁজিবাজার চালু। ফলে সামাজিক দূরত্ব বজায় রেখে বাংলাদেশেও চালু রাখা উচিত। তবে এর আগে নিয়ন্ত্রকসংস্থাকে সতর্কমূলক কিছু পদক্ষেপ নিতে হবে।এদিকে বাজার খোলা রাখার পক্ষে বেশ কিছু যুক্তি তুলে ধরেছেন, মো. রকিবুর রহমান। তিনি বলেন, সারা বিশ্বই পুঁজিবাজার খোলা রেখে করোনা ভাইরাসের দুযোর্গ মোকাবেলা করছে। আর আমরা বিশ্বের বাইরে নই। রকিবুর রহমান বলেন, বাজার বন্ধ রাখার একমাত্র কারণ সামাজিক দূরত্ব নিশ্চিত করা। কিন্তু এখন অনলাইনের যুগ। সবকিছু চলছে অনলাইনে। ফলে প্রতিটি প্রতিষ্ঠানে মাত্র ২জন লোক অফিস করলে যথেষ্ট। আর একটি প্রতিষ্ঠানে ২জন লোক অফিস করলে সেটি কোয়ারেন্টাইনের মতোই। এখানে ভয়ের কিছুই নেই।তিনি বলেন, বিশ্বে সবচেয়ে বেশি করোনায় আক্রান্ত নিউইয়র্ক শহর। কিন্তু নিউইর্য়ক স্টক এক্সচেঞ্জ খোলা রয়েছে। শেয়ারবাজার খোলা রয়েছে, ইতালি, স্পেন এবং ফ্রান্সসহ ইউরোপের সবগুলো দেশে। পাশের দেশ ভারতেও শেয়ারবাজার চলছে, এমনকি সূচকও বাড়ছে। অন্যদিকে বাংলাদেশের শেয়ারবাজার খুলে দেয়া হলেও এখন বড় ধরনের বিপর্যয়ের আশঙ্কা নেই। কারণ ইতিমধ্যে তালিকাভুক্ত সবগুলো কোম্পানির শেয়ারের সর্বনিম্ন দাম নির্ধারণ করে দেয়া আছে। এতে কোম্পানিগুলোর শেয়ারের দাম, ওই সীমার নিচে নামতে পারবে না।রকিবুর রহমান আরও বলেন, বাজার চালু হলে ক্ষুদ্র বিনিয়োগকারীরা শেয়ার বিক্রির করে নগদ টাকা নেয়ার একটি সুযোগ পাবে। বাজারে লেনদেন হলে সরকার ট্যাক্স পাবে। কিন্তু বন্ধ রাখলে সবাই ক্ষতিগ্রস্ত হবে।মো. রকিবুর রহমান আরও বলেন, বিশ্বের অর্থনীতি নিয়ে সম্প্রতি পূর্বাভাস দিয়েছে আন্তর্জাতিক মুদ্রা তহবিল (আইএমএফ)। সেখানে ২০১৯ ও ২০২০ সালে বাংলাদেশের অর্থনীতির শ্লথগতির কথা বলা হয়েছে। কিন্তু ২০২১ সালে চীন ভারত ও বাংলাদেশ এই তিন দেশের অর্থনীতির বড় ধরনের প্রবৃদ্ধির পূর্বাভাস দেয়া হয়েছে। আর ২০২১ সাল বেশি দূরে নয়। সে কারণে আমাদের এখনই পরিকল্পনা করে কাজ করা উচিত।তারমতে, করোনা উত্তর বাংলাদেশে যে কোনো মূল্যে কর্মসংস্থান বাড়াতে হবে। এর কোনো বিকল্প নেই। এক্ষেত্রে ব্যাংকগুলো বেসরকারিখাতে বেশি ঋণ দেয়া সম্ভব হবে না। ফলে বেসরকারিখাত বিকাশে পুঁজিবাজার থেকে অর্থ সংগ্রহ করতে হবে। আর এখানেই প্রশ্ন আসে, বাজারে সুশাসন প্রতিষ্ঠা।তিনি বলেন, বলতে দ্বিধা নেই, গত ১০ বছরে বাজারে সুশাসন ছিল না। এতে খারাপ কোম্পানি তালিকাভুক্ত হয়েছে। প্লেসমেন্ট বিক্রি করে অনেকে টাকা নিয়েছে। স্টক ডিমিউচুয়ালাইজেশন (মালিকানা থেকে ব্যবস্থাপনা আলাদাকরণ) আইন অনেক ক্ষেত্রে ব্যাহত হয়েছে। এসব কিছু ঠিক করে বাজারের প্রতি সব ধরনের বিনিয়োগকারীদের আস্থা বাড়াতে হবে। তাহলেই বাজার টেকসই হবে।",22/9/2020,economics
পুঁজিবাজারে ক্ষুদ্র বিনিয়োগকারীদের মার্জিন ঋণের সুদে ভর্তুকি দাবি,"পুঁজিবাজারে ক্ষুদ্র বিনিয়োগকারীদের নেওয়া মার্জিন ঋণের সুদে ভর্তুকি চেয়েছেন ঢাকা স্টক এক্সচেঞ্জের (ডিএসই) পরিচালক ও সাবেক প্রেসিডেন্ট মো. রকিবুর রহমান। একইসঙ্গে চলতি বছরে বিনিয়োগকারীদের বিও হিসাব নবায়ন ফি সম্পূর্ণভাবে মওকুফ করার দাবি জানিয়েছেন তিনি।



সোমবার এক বিবৃতিতে তিনি এ দাবি করেন।দেশের অর্থনীতিতে করোনাভাইরাসের প্রভাব মোকাবেলায় ৭২ হাজার কোটি টাকার সহায়তা তহবিল ঘোষণার বিষয়টিকে খুবই ইতিবাচক হিসেবে অভিহিত করেছেন রকিবুর রহমান।তিনি বলেছেন, এই তহবিলের আওতায় শিল্প খাতের উদ্যোক্তাদেরকে ৪ শতাংশ সুদে ঋণ দেওয়া হবে, যদিও ব্যাংক পাবে ৯ শতাংশ। সুদের বাকী ৫ শতাংশ যোগান দেবে সরকার ভতুর্কী হিসেবে।তিনি বলেন, প্রধানমন্ত্রী শেখ হাসিনা সবসময় পুঁজিবাজারবান্ধব। ক্ষুদ্র বিনিয়োগকারীদের জন্য সব সময় কিছু না কিছু করার চেষ্টা করেছেন তিনি। তাই তিনি বিশেষ তহবিলের আওতায় ক্ষুদ্র বিনিয়োগকারীদের মার্জিন ঋণের সুদে ভর্তুকির ব্যবস্থা করবেন বলে তার আশা। এই ক্ষেত্রে বিনিয়োগকারীদের সুদের হতে পারে ৪ শতাংশ; সুদের বাকি অংশ যোগান দেবে সরকার। যেসব বিনিয়োগকারীর ঋণের সর্বোচ্চ স্থিতি ৫ লাখ টাকা, তাদেরকে ক্ষুদ্র বিনিয়োগকারী হিসেবে বিবেচনায় নিয়ে এই সুবিধার আওতায় আনা যেতে পারে বলে মনে করেন তিনি।এছাড়াও তিনি বিনিয়োগকারীদের বিও একাউন্ট নবায়নের ফি-ও সম্পূর্ণ মওকুফ করার দাবি জানিয়েছেন।প্রসঙ্গত, প্রতি বছর ৩০ জুনের মধ্যে বিও হিসাব নবায়ন করতে হয়। নবায়ন ফি ৪৫০ টাকা। এর মধ্যে ৩০০ টাকা পায় সিডিবিএল, ১০০ টাকা বিএইসি ও ৫০ টাকা পায় সংশ্লিষ্ট ডিপি।",22/9/2020,economics
প্রকাশ্য দ্বন্দ্বে জড়াল ডিএসই ও ডিবিএ,"এবার ঢাকা স্টক এক্সচেঞ্জ (ডিএসই) ও ব্রোকারদের সংগঠন ডিএসই ব্রোকারেজ অ্যাসোসিয়েশন (ডিবিএ) প্রকাশ্য দ্বন্দ্বে জড়িয়ে পড়েছে। এ দ্বন্দ্বের মূল কারণ স্টক এক্সচেঞ্জের ট্রেক (নতুন সদস্যপদ) নিয়ে।



লেনদেন সংক্রান্ত নিয়ন্ত্রক সংস্থার সিদ্ধান্তে সম্মতি প্রত্যাহারের জন্য সাত দিনের সময়সীমা বেঁধে দিয়ে লিগ্যাল নোটিশ দিয়েছে সংগঠনটি। এ সময়ের মধ্যে সিদ্ধান্ত পরিবর্তন না করলে ডিএসইর পর্ষদকে বিতারিত করার হুমকি দেয়া হয়েছে।ডিবিএ’র সভাপতি শরীফ আনোয়ার হোসাইনের পক্ষে রোববার আহসানুল করিম এ নোটিশ পাঠান।উল্লেখ্য, ২৪ মার্চ শেয়ারবাজারে লেনদেন সংক্রান্ত ‘ট্রেডিং রাইট এনটাইটেলমেন্ট সার্টিফিকেট’ বিধিমালার খসড়া প্রকাশ করে শেয়ারবাজার নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশন (বিএসইসি)।নিয়ম অনুসারে জনমত যাচাইয়ের জন্য এটি দিতে হয়। এ হিসাবে নীতিমালার ওপর কোনো আপত্তি বা পরামর্শ থাকলে সাত দিনের মধ্যে বিএসইসিকে জানানোর কথা।ফলে নীতিমালার ব্যাপারে আপত্তি নেই বলে মতামত জানিয়ে দিয়েছে ডিএসই। তবে সরকারি ছুটির কারণে মতামত পাঠানোর জন্যও সময় বাড়ানো হবে বলে কমিশন সূত্র নিশ্চিত করেছে।ব্রোকারদের সংগঠনটি মনে করছে, বিধিমালায় এমন কিছু ধারা রয়েছে, যা শেয়ারের জন্য ইতিবাচক নয়। এজন্য মতামত স্টক এক্সচেঞ্জের মতামত প্রত্যাহার করতে বলেছে।ডিবিএর নোটিশে বলা হয়, বিএসইসি খসড়া ‘ট্রেডিং রাইট এনটাইটেলমেন্ট সার্টিফিকেট’ বিধিমালা জারির জন্য মন্তব্য চেয়ে ৪ মার্চ চিঠি দেয়। ৮ মার্চ ডিএসই সেটি হাতে পায়। কিন্তু এরপরই সম্মতি জানায়।কিন্তু বিধিমালা বাস্তবায়িত হলে পুরো শেয়ারবাজারে মারাত্মক প্রতিক্রিয়া সৃষ্টি হতে পারে। এটি জানার পরও স্টক এক্সচেঞ্জ একে সমর্থন দিয়েছে। নোটিশে আরও বলা হয়, খসড়া বিধিমালার দফা ৩, ৪, ৫, ৬ এবং ৮ বিধিসম্মত না হওয়া সত্ত্বেও ডিএসই সম্মতি জানিয়েছে।এছাড়া বিএসইসির এ জাতীয় কোনো কাঠামো গঠনের কোনো অধিকার নেই। একই সঙ্গে বিএসইসির বিধিগুলোর বিষয়বস্তু ও নতুন ট্রেক আবেদনকারীর জন্য ফি নির্ধারণ করা কেবল বিপর্যয়ের কাজ।এছাড়া বিএসইসির এ জাতীয় বিধিবিধানের মাধ্যমে ট্রেকহোল্ডার নির্বাচনের যোগ্যতা নির্ধারণের কোনো অধিকার নেই।বিএসইসি আইনি এখতিয়ার ছাড়াই খসড়া-বিধিমালা তৈরি করেছে বলে নোটিশে উল্লেখ করা হয়। যেখানে কমিশন ফি, সিকিউরিটি ডিপোজিট এবং ট্রেক ইস্যুর সময় উল্লেখ করেছে। কিন্তু ডিমিউচুয়ালাইজেশন আইনে বিএসইসিকে এ ক্ষমতা দেয়া হয়নি।এসব নির্ধারিত হবে সংশ্লিষ্ট স্টক এক্সচেঞ্জের মাধ্যমে এবং অনুমোদন করবে কমিশন।এ পরিস্থিতিতে আগামী সাত দিনের মধ্যে খসড়া ট্রেক বিধিমালা সম্পর্কে একটি প্রতিবাদ জানিয়ে কমিশনে ইমেইল বা অন্য কোনোভাবে নোট পাঠানোর জন্য লিগ্যাল নোটিশে অনুরোধ করা হয়েছে।ডিএসই এ নোট পাঠাতে ব্যর্থ হলে, কৌশলগত বিনিয়োগকারীসহ সাধারণ সদস্যরা পর্ষদের সবাইকে বিতারিত করার জন্য বিশেষ সাধারণ সভা (ইজিএম) আহ্বান করবে।এছাড়া বিতারিত সত্ত্বেও বিএসইসি বিধিমালাটি বাস্তবায়িত হলে, বিধিমালাটির বিষয়ে অবশ্যই চ্যালেঞ্জ জানানোর কথা বলা হয়েছে।বিএসইসির প্রকাশিত খসড়া বিধিমালায় বলা হয়- কোম্পানি, সংবিধিবদ্ধ সংস্থা বা কমিশনের অনুমোদিত কোনো প্রতিষ্ঠান স্টক এক্সচেঞ্জের ট্রেক (সদস্য পদ) কিনতে পারবেন। এই ট্রেক পাওয়ার জন্য ১ লাখ টাকা ফিসহ এক্সচেঞ্জে আবেদন করতে হবে। আর ৫ লাখ টাকা দিতে হবে নিবন্ধন ফি হিসেবে। অর্থাৎ ৬ লাখ টাকায় গ্রাহকদের পক্ষে শেয়ার লেনদেন করে দেয়ার ব্যবসা করতে ট্রেক পাওয়া যাবে। তবে এই ট্রেকের মালিক স্টক এক্সচেঞ্জের শেয়ারহোল্ডার হবেন না।শুধু শেয়ার লেনদেনের সুযোগ পাবেন। ট্রেকহোল্ডারকে প্রতি বছর ১ লাখ টাকা স্টক এক্সচেঞ্জকে ফি দিতে হবে। ট্রেক পাওয়ার জন্য পরিশোধিত মূলধন থাকতে হবে কমপক্ষে ৩ কোটি টাকা।এছাড়া সার্বক্ষণিক নিরীক্ষিত নিট সম্পদের পরিমাণ পরিশোধিত মূলধনের ন্যূনতম ৭৫ শতাংশের বেশি থাকতে হবে। আর স্টক এক্সচেঞ্জে ২ কোটি টাকা বা কমিশনের সময় নির্ধারিত অর্থ জামানত হিসেবে রাখতে হবে। অর্থাৎ ৬ লাখ টাকায় ট্রেক পাওয়ার জন্য আরও কমপক্ষে ৫ কোটি টাকা থাকতে হবে।",22/9/2020,economics
স্থিতিশীল শেয়ারবাজার: করোনার প্রভাব ঠেকাতে ‘কৃত্রিম সাপোর্ট’,"করোনাভাইরাসের কারণে বিশ্বব্যাপী শেয়ারবাজারে ভয়াবহ বিপর্যয় নেমে এসেছে। কিন্তু বাংলাদেশে অভিনব পদ্ধতিতে কৃত্রিমভাবে সূচক বাড়িয়ে স্থিতিশীল রাখার চেষ্টা চলছে। নিয়ম পরিবর্তন করে সূচকের ওপর সার্কিট ব্রেকার (দাম কমার সর্বোচ্চ সীমা) কমিয়ে আনা হয়েছে।



সরকারের সঙ্গে পরামর্শ করে এ সিদ্ধান্ত নিয়েছে নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশন (বিএসইসি)। এ উদ্যোগকে ইতিবাচক হিসেবে মন্তব্য করেছেন বাজার সংশ্লিষ্টরা।এ ব্যাপারে বিএসইসির চেয়ারম্যান ড. এম খায়রুল হোসেন যুগান্তরকে বলেন, করোনার কারণে বিশ্বব্যাপী শেয়ারবাজারে বিপর্যয় চলছে। বাংলাদেশে বিনিয়োগকারীদের সুবিধার্থে আমরা বিকল্প ব্যবস্থায় বাজার চালু রেখেছি। কেউ কেউ লেনদেন বন্ধ করার কথা বলেছিল। কিন্তু লেনদেন বন্ধ করলে বাজারে খারাপ মেসেজ যায়। এতে আতঙ্ক বাড়ে। তাই আমরা অনেক ভেবেচিন্তে এ সিদ্ধান্ত নিয়েছি।জানতে চাইলে সাবেক তত্ত্বাবধায়ক সরকারের অর্থ উপদেষ্টা ড. এবি মির্জ্জা আজিজুল ইসলাম যুগান্তরকে বলেন, বিষয়টি ইতিবাচক। বাজারে অব্যাহত পতনের মুখে এ ধরনের একটি সিদ্ধান্ত নেয়ার দরকার ছিল। এর ফলে বিনিয়োগকারীরা ভরসা পাবে, এর নিচে আর সূচক নামবে না। এতে নতুন বিনিয়োগ আসবে। তিনি বলেন, ব্যাংকগুলোর বাজারে ২শ কোটি টাকা করে বিনিয়োগের কথা ছিল। সেই বিনিয়োগ এলে আরও ইতিবাচক হবে বাজার।জানা গেছে, করোনাভাইরাসসহ বিভিন্ন কারণে অব্যাহতভাবে কমছিল বিভিন্ন কোম্পানির শেয়ারের দাম। টানা ১০ কার্যদিবসে ডিএসইর বাজারমূলধন ৫৪ হাজার কোটি টাকা কমেছিল। বিষয়টি নিয়ে বাজারে আতঙ্ক তৈরি হয়। এ কারণে প্রধানমন্ত্রীর নেতৃত্বে বুধবার বৈঠক অনুষ্ঠিত হয়। বৈঠকে অর্থমন্ত্রী আ হ ম মুস্তফা কামাল, বাংলাদেশ ব্যাংকের গভর্নর ফজলে কবির এবং বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) চেয়ারম্যান ড. এম খায়রুল হোসেন উপস্থিত ছিলেন। ওই বৈঠকে পতন ঠেকানোর উদ্যোগ নেয়া হয়। এরপর পতন ঠেকাতে নিয়ম পরিবর্তন করে সূচকের ওপর সার্কিট ব্রেকার (দাম কমার সর্বোচ্চ সীমা) কমিয়ে আনা হয়েছে। বাজারে এটি একধরনের ‘লাইফ সাপোর্ট’। আর এই প্রক্রিয়ায় সূচক বাড়ানো হল ৩৭১ পয়েন্ট। ফলে একদিনেই ঢাকা স্টক এক্সচেঞ্জের (ডিএসই) বাজারমূলধন বেড়েছে ২৩ হাজার কোটি টাকা। বিএসইসির পক্ষ থেকে বৃহস্পতিবার স্টক এক্সচেঞ্জকে এই নতুন নিয়মের নির্দেশনা দেয়া হয়। ওই নির্দেশনায় বলা হয়, নতুন নিয়মে যে কোনো কোম্পানির শেয়ার লেনদেন শুরু হবে সর্বশেষ ৫ কার্যদিবসের সর্বশেষ গড় মূল্য দিয়ে (ওয়েটেড ক্লোজিং প্রাইজ)। আর ওই দরের নিচে শেয়ারের দাম নামতে পারবে না। তবে দাম বাড়ার সীমা অপরিবর্তিত থাকবে। এতে লেনদেন শুরুর আগেই প্রায় সব কোম্পানির শেয়ার দরে উত্থান হয়। ফলে মূল্যসূচকে বড় উত্থান ঘটেছে। এরপর রোববার মাত্র ১৪ পয়েন্ট নিম্নমুখী ছিল সূচক। যে কোনো বিবেচনায় এটি সহনীয়।জানতে চাইলে ঢাকা স্টক এক্সচেঞ্জের (ডিএসই) পরিচালক মো. রকিবুর রহমান বলেন, সবাই সম্মিলিতভাবে আমরা বাজারের জন্য যে সিদ্ধান্ত নিয়েছি, অত্যন্ত ইতিবাচক। শেয়ারবাজারে এ ধরনের ঘটনা নজিরবিহীন। অনেক দেশ এখন আমাদের অনুসরণ করবে। তিনি বলেন, আমরা চাই বিনিয়োগকারীদের আস্থা ফিরে আসুক। এতে বাজার ইতিবাচক হবে। রকিবুর রহমান আরও বলেন, ব্যাংকগুলো বিনিয়োগের উদ্যোগ নিয়েছে। অর্থমন্ত্রীও এ ব্যাপারে পজিটিভ। তার মতে, সবাই মিলে উদ্যোগ নিলে বাজার ঘুরে দাঁড়াবে। তবে সামগ্রিক বিবেচনায় সাময়িক সময়ের জন্য শেয়ারবাজার বন্ধ রাখার পরামর্শ দিয়েছে বেসরকারি গবেষণা প্রতিষ্ঠান সেন্টার ফর পলিসি ডায়ালগ (সিপিডি)। এ ব্যাপারে সংস্থাটির গবেষণা পরিচালক ড. খোন্দকার গোলাম মোয়াজ্জেম বলেন, করোনার কারণে বিশ্বব্যাপী বাজারে পতন হচ্ছে। অনেকে বন্ধ করেছে। বাংলাদেশেও সাময়িক সময়ের জন্য বন্ধ করা যেতে পারে। তবে তার মতে, শেয়ারবাজারে মূল সমস্যা সুশাসনের অভাব। বাজারকে টেকসই করতে হলে সুশাসন প্রতিষ্ঠা জরুরি। তার মতে, বিও অ্যাকাউন্ট, লেনদেনসহ অনেক বিষয়ে স্বচ্ছতা আনতে হবে।এদিকে ইউরোপ, আমেরিকাসহ বিশ্বের অন্যান্য দেশের শেয়ারবাজারে দরপতন চলছে। এর মধ্যে সবচেয়ে বেশি পতন হয়েছে কাতারে। এ ছাড়াও গত এক সপ্তাহে মার্কিন যুক্তরাষ্ট্র, থাইল্যান্ড, সংযুক্ত আরব আমিরাত, ভারত, যুক্তরাজ্য সৌদি আরব, পাকিস্তান, শ্রীলংকা, চীন, জাপান, হংকং, সিঙ্গাপুর, ভিয়েতনাম, ইউরোপ এবং ওমানের শেয়াবাজারের বড় দরপতন হয়েছে।",22/9/2020,economics
সাংবাদিকদের ডিএসইর পরিচালক: শেয়ারবাজারে দুরবস্থা পাঁচ কারণে,"অত্যন্ত খারাপ সময় পার করছে দেশের শেয়ারবাজার। বিভিন্ন কোম্পানির শেয়ারের দাম তলানিতে। চারিদিক থেকে বিনিয়োগকারীদের কান্নার আওয়াজ আসছে।



আর দুরবস্থার সুনির্দিষ্ট কিছু কারণ রয়েছে। এগুলো হল- বাজারের প্রতি বিনিয়োগকারীদের আস্থার সংকট, সামগ্রিকভাবে সুশাসনের অভাব, আর্থিক খাতের ব্যবস্থাপনা, ব্যাংক পরিচালকদের কারসাজি এবং এর সঙ্গে সাম্প্রতিক সময়ে যোগ হয়েছে করোনাভাইরাসের আতঙ্ক।এ অবস্থায় বাজারের উন্নয়নে ব্যাংকের সাপোর্ট জরুরি। বিশেষ করে ব্যাংকে সুশাসন না হলে শেয়ারবাজারের উন্নয়ন সম্ভব নয়। শনিবার রাজধানীর স্থানীয় একটি হোটেলে সাংবাদিকদের সঙ্গে আলাপকালে ঢাকা স্টক এক্সচেঞ্জের (ডিএসই) পরিচালক মো. রকিবুর রহমান এসব কথা বলেন।তার মতে, ভারতের শেয়ারবাজারে পতন ঠেকাতে ওই দেশের কেন্দ্রীয় ব্যাংক অর্থ মন্ত্রণালয়ে সাপোর্ট দিয়েছে। কিন্তু বাংলাদেশে প্রধানমন্ত্রীর নির্দেশনা পালন করছে না ব্যাংকগুলো।রকিবুর রহমান বলেন, বর্তমানে বাজারের সবচেয়ে বড় খাত ব্যাংক ও ব্যাংকবহির্ভূত আর্থিক প্রতিষ্ঠান। এ খাতের অবস্থান মোট মূলধনের ২৭ শতাংশ। কিন্তু বর্তমানে খাত দুটির অবস্থা অত্যন্ত খারাপ; যা ইতিমধ্যে বিভিন্ন রিপোর্টে প্রকাশিত হয়েছে।তিনি বলেন, সংসদে অর্থমন্ত্রী বলেছেন- ব্যাংকের পরিচালকরা পৌনে ২ লাখ কোটি টাকার ঋণ নিজেদের মধ্যে ভাগাভাগি করে নিয়েছেন। নিয়মনীতির তোয়াক্কা না করে নামে-বেনামে এসব টাকা হাতিয়ে নিয়েছেন তারা। রকিবুর রহমান বলেন, শুধু আমানতকারীদের টাকাই নয়, এরপর শেয়ারবাজারে বিভিন্ন কোম্পানির শেয়ার বিক্রি করে টাকা নিয়েছেন এই পরিচালকরা। আইন পরিবর্তন করে দীর্ঘদিন তাদের পরিচালক পদে থাকার সুযোগ দেয়া হয়েছে।কিন্তু বাজারের চরম পতন হলেও তারা শেয়ার কিনছেন না। উদাহরণ দিয়ে তিনি বলেন, ২০১০ সালে একটি ব্যাংকের পরিশোধিত মূলধন ছিল ৮০০ কোটি টাকা।ওই সময়ে শেয়ারটির দাম ২০১ টাকায় উঠেছিল। কিন্তু এরপর প্রতি বছরই বোনাস দিয়ে পরিশোধিত মূলধন প্রায় ৩ হাজার কোটি টাকা করেছে। এক্ষেত্রে ব্যাংকটির পরিচালকরা শেয়ার বিক্রি করে বড় অংকের টাকা নিয়ে গেছেন। বর্তমান ওই প্রতিষ্ঠানের শেয়ারের দাম ৬ টাকায় নেমে এসেছে।কিন্তু বিনিয়োগকারীদের দুঃসময়ে পরিচালকরা কোনো শেয়ার কিনছেন না। ফলে এই বাজারের প্রতি বিনিয়োগকারীদের আস্থার সংকট চরমে পৌঁছেছে। তিনি আরও বলেন, ভারতসহ পৃথিবীর অনেক দেশে বাইব্যাক (পুনরায় শেয়ার কিনে নেয়া) আইন রয়েছে।এর মানে হল- কোনো কোম্পানির শেয়ার মূল্যে চরম দুরবস্থা নেমে এলে, নির্দিষ্ট দামে মালিকরাই কিছু শেয়ার কিনে নেন। কিন্তু বিভিন্ন মহলের দাবির পরও বাংলাদেশে সে আইন করা হচ্ছে না। তার মতে, এ ধরনের আইন করা হলে দীর্ঘ মেয়াদে বাজারকে টেকসই করবে। এ সময়ে প্রতিটি ব্যাংকের পরিচালককে ১ থেকে ২ লাখ করে শেয়ার কেনার আহ্বান জানান তিনি।ডিএসইর এই সাবেক প্রেসিডেন্ট বলেন, বাজারের পতনের পর চলতি বছরের ১৫ জানুয়ারি প্রধানমন্ত্রী ব্যাংকগুলোকে একটি নির্দেশনা দিয়েছেন। সেখানে ব্যাংকগুলোকে শেয়ারবাজারের বিনিয়োগের জন্য বলেছিলেন। কিন্তু এখনও পর্যন্ত এ নিয়ে ব্যাংকের প্রধান নির্বাহীদের সংগঠন এবিবি এবং ব্যাংক মালিকদের সংগঠন বিএবি একটি মিটিং পর্যন্ত করেনি।এর মানে হল, প্রধানমন্ত্রীর নির্দেশনা আমলেই নিচ্ছেন না তারা। এ অবস্থা চলতে থাকলে বাজার পতন ঠেকানো যাবে না। তিনি বলেন, সাম্প্রতিক সময়ে করোনাভাইরাস নিয়ে বাজারে আতঙ্ক ছড়িয়েছে। এর ফলে বাজারে আরও পতন হয়েছে। কিন্তু এটি কোনো আতঙ্কের বিষয় নয়। এ সময়ে ধৈর্যসহকারে পরিস্থিতি মোকাবেলার জন্য প্রাতিষ্ঠানিক বিনিয়োগকারীদের প্রতি আহ্বান জানান তিনি।জানা গেছে, করোনাভাইরাসের আতঙ্কসহ অন্যান্য কারণে সাম্প্রতিক সময়ে শেয়ারবাজারে চরম দুর্যোগ নেমে এসেছে। গত এক সপ্তাহে ডিএসইর বাজারমূলধন ১৬ হাজার কোটি টাকা কমেছে। এ সময়ে মূল্যসূচক কমেছে ২৫৫ পয়েন্ট। শতকরা হিসাবে যা প্রায় ৬ শতাংশ।এর মানে হল, এক সপ্তাহ প্রতিটি কোম্পানির শেয়ারের দাম গড়ে ১০০ টাকা থাকলে বর্তমানে তা ৯৪ টাকায় নেমে এসেছে। সামগ্রিকভাবে বাজার পরিস্থিতি ৯ বছর আগের অবস্থানে নেমে এসেছে। বিনিয়োগকারীদের জন্য এটি অত্যন্ত আতঙ্ক তৈরি করেছে। আর এ ঝুঁকি নিয়েই আজ রোববারের লেনদেন শুরু হচ্ছে।",22/9/2020,economics
ভুতুড়ে মুনাফা নিয়ে শুরুতেই প্রশ্নবিদ্ধ ওয়ালটন,"শেয়ারবাজারে আসার জন্য অপেক্ষমাণ ওয়ালটন হাইটেক পার্কের আর্থিক রিপোর্টে ভুতুড়ে মুনাফার তথ্য মিলেছে। এছাড়া রয়েছে স্ববিরোধী ও সাংঘর্ষিক নানা তথ্য। এর ফলে শুরুতেই কোম্পানিটি বাজারে প্রশ্নবিদ্ধ হয়ে পড়েছে।



এ অবস্থায় প্রতিষ্ঠানটির আর্থিক রিপোর্ট পুনঃনিরীক্ষা করা উচিত বলে বেশির ভাগ বিশেষজ্ঞ মত দিয়েছেন। তারা বলছেন, এমনিতে শেয়ারবাজার নিয়ে সুবিধাবাদী প্রভাবশালী মহলের নানারকম প্রতারণা ও ধোঁকাবাজির শেষ নেই।যে কারণে শেয়ারবাজার কোমর সোজা করে দাঁড়াতে পারছে না। ফলে সাধারণ বিনিয়োগকারীদের স্বার্থ অক্ষুণ্ন রাখার প্রশ্নে এখানে সরকার তথা বাংলাদেশ সিকিউরিটিজ অ্যান্ড এক্সচেঞ্জ কমিশনকে (বিএসইসি) আরও সক্রিয় ও শক্ত ভূমিকা পালন করতে হবে।সূত্র জানায়, কোম্পানির পণ্য উৎপাদন পর্যায়ে ট্যাক্স নেই। এ সুযোগ কাজে লাগিয়ে ভুতুড়ে মুনাফা বাড়ানো হয়েছে। যে কারণে বিষয়টি নিয়ে এ খাতের বেশ কয়েকজন বিশ্লেষক নানাভাবে প্রশ্ন তুলেছেন।সাবেক তত্ত্বাবধায়ক সরকারের অর্থ উপদেষ্টা ড. এবি মির্জ্জা আজিজুল ইসলাম মঙ্গলবার যুগান্তরকে বলেন, মনে হচ্ছে কোম্পানিটিতে কিছু ঝামেলা রয়েছে। কেননা কাট অব প্রাইজ নির্ধারণের ক্ষেত্রে সর্বোচ্চ ৭৬৫ টাকা অফার এসেছে। বিপরীতে সর্বনিম্ন অফার এসেছে মাত্র ১২ টাকা। এটি কোনোভাবেই স্বাভাবিক নয়।এখানে ইস্যু ম্যানেজার ও অডিটররা কী করেছেন তা খতিয়ে দেখা দরকার। তিনি বলেন, এ ধরনের সন্দেহজনক কোম্পানির ক্ষেত্রে নিয়ন্ত্রক সংস্থা বাংলাদেশ সিকিউরিটিজ এক্সচেঞ্জ কমিশনকে তাদের পছন্দমতো অডিটর দিয়ে কোম্পানিটিকে পুনঃনিরীক্ষা করানো উচিত।জানা গেছে, বিনিয়োগকারীদের কাছ থেকে বেশি প্রিমিয়াম পেতে এক বছরেই ওয়ালটন হাইটেক পার্ক আয় বৃদ্ধির অস্বাভাবিক তথ্য তুলে ধরে। যেখানে আগের বছরের চেয়ে ২০১৮-১৯ সালে প্রতিষ্ঠানটির মুনাফা ২৯১ শতাংশ বেড়েছে। এ সময়ে কোম্পানিটির মোট ৫ হাজার ১৭৭ কোটি টাকার পণ্য বিক্রি হয়েছে।যার বড় অংশ বিক্রি দেখানো হয়েছে একই গ্রুপের সাবসিডিয়ারি প্রতিষ্ঠান ওয়ালটন প্লাজার কাছে। এসব পণ্য বিক্রির বড় অংশ বাকিতে। এই বাকিতে বিক্রির অর্থই মুনাফা হিসেবে দেখানো হয়েছে। অন্যদিকে আগ্রাসীভাবে পণ্য বিক্রি দেখানো হলেও বাস্তবে বিক্রির খরচ ওইভাবে বাড়েনি। বিশেষজ্ঞরা বলছেন, কোম্পানিটির এই মুনাফা অলৌকিক এবং আজগুবি।তাদের মতে, গত কয়েক বছরে শেয়ারবাজারে আসা বিভিন্ন কোম্পানি তাদের আর্থিক রিপোর্টকে এভাবেই ফুলিয়ে-ফাঁপিয়ে দেখিয়েছে। এ কারণে আজ শেয়ারবাজারের এই চরম দুরবস্থা সৃষ্টি হয়েছে।জানতে চাইলে ফাইন্যান্সিয়াল রিপোর্টিং কাউন্সিলের নির্বাহী পরিচালক মো. মহিউদ্দিন আহমদে (এফসিএ) যুগান্তরকে বলেন, এক বছরে হঠাৎ করে কোম্পানির যে মুনাফা দেখানো হয়েছে, তা সন্দেহজনক। বাস্তবে এক বছরে এমন অস্বাভাবিক হারে মুনাফা হওয়ার পরিবেশ বাংলাদেশে আছে কিনা সেটি ভাবা উচিত।ফলে এই আর্থিক রিপোর্ট সন্দেহের ঊর্ধ্বে নয়। তিনি বলেন, সন্দেহের আরও কারণ হল, গত ৫ বছরে যেসব কোম্পানি বাজারে এসেছে, তাদের যে প্রজেকশন ছিল, বাস্তবে তার প্রতিফলন হয়নি। অন্যদিকে প্রতিষ্ঠানটির রিপোর্টে আগ্রাসী মার্কেটিংয়ের তথ্য এসেছে। কিন্তু মার্কেটিং কস্ট ওইভাবে বাড়েনি। এছাড়া তাদের প্রতিবেদনের বিভিন্ন তথ্যও সন্দেহজনক। এ কারণে প্রতিষ্ঠানটির রিপোর্ট পুনঃনিরীক্ষা জরুরি।ঢাকা বিশ্ববিদ্যালয়ের অর্থনীতি বিভাগের অধ্যাপক ও শেয়ারবাজার বিশেষজ্ঞ ড. বাকী খলীলী যুগান্তরকে বলেন, ওয়ালটনের আইপিও নিয়ে উত্থাপিত প্রশ্নটি অত্যন্ত গুরুতর।এ কারণে এ মুহূর্তে আইপিও স্থগিত করে কোম্পানির আর্থিক রিপোর্ট পুনর্নিরীক্ষা করা জরুরি। তিনি বলেন, বাংলাদেশের বাস্তবতায় এক বছরে এ রকম মুনাফা করার সুযোগ নেই। যে কারণে এটি বাজারে আসলে শুধু দীর্ঘমেয়াদের জন্য নয়, স্বল্পমেয়াদেও বিনিয়োগকারীরা ক্ষতিগ্রস্ত হবেন।ঢাকা বিশ্ববিদ্যালয়ের অর্থনীতি বিভাগের অধ্যাপক আবু আহমেদ যুগান্তরকে বলেন, বিএসইসি চাইলে পুনর্নিরীক্ষা করতে পারে। তবে সেটি বিডিংয়ের আগে করা উচিত ছিল। তাহলে বিনিয়োগকারীদের মধ্যে কোনো সন্দেহ থাকত না।এদিকে উত্থাপিত এসব প্রশ্নের বিষয়ে জানতে চাইলে ওয়ালটনের হেড অব অ্যাকাউন্স ইয়াকুব আলী মঙ্গলবার যুগান্তরকে বলেন, ২০১৮ সালে দেশে বন্যা হয়েছিল। যে কারণে আমাদের ব্যবসা খারাপ গেছে। কিন্তু ২০১৯ সালে আমরা অটোমেশনে এসেছি। এ ক্ষেত্রে আমরা উৎপাদন সক্ষমতা প্রায় পুরোটাই ব্যবহার করতে পেরেছি। কোম্পানির সাবসিডিয়ারি প্রতিষ্ঠান তথা ওয়ালটন প্লাজার কাছে বাকিতে পণ্য বিক্রি প্রসঙ্গে তিনি দাবি করে বলেন, ওয়ালটন প্লাজার কাছে যে পণ্য বিক্রি করা হয় তার আংশিক মাত্র বাকি থাকে। এটি অস্বাভাবিক নয়।শেয়ারবাজারে দেয়া কোম্পানির প্রসপেক্টাসের তথ্য অনুসারে বিস্ময়করভাবে আগের বছরের চেয়ে শুধু ২০১৮-১৯ অর্থবছরেই তাদের মুনাফা ২৯০ দশমিক ৪ শতাংশ বাড়িয়ে দেখানো হয়েছে।আলোচ্য সময়ে প্রতিষ্ঠানটির ১ হাজার ৩৭৬ কোটি টাকা মুনাফা হয়েছে। আগের বছর যা ছিল ৩৫২ কোটি টাকা। অথচ পণ্য বিক্রি বৃদ্ধির হার দেখানো হয়েছে ৮৯ দশমিক ৪ শতাংশ। এর মানে হল- পণ্য বিক্রি কম, কিন্তু মুনাফা অনেক বেশি, যা সাংঘর্ষিক ও অস্বাভাবিক। কিন্তু এর আগের বছর অর্থাৎ ২০১৭-১৮ অর্থবছরে তাদের মুনাফা ৫২ শতাংশ এবং টার্নওভার ১৪ দশমিক ৪ শতাংশ কমেছিল। অন্যদিকে কোম্পানির মুনাফা বাড়লেও একই বছরে কোম্পানির ক্যাশ ১০২ কোটি টাকা কমেছে।শতকরা হিসাবে যা ৯ দশমিক ৭৮ শতাংশ। একই সময়ে কোম্পানির বিক্রি এবং রিসিভাবল আয়ের মধ্যে ১ হাজার ১৮৪ কোটি টাকা পার্থক্য রয়েছে। এর মানে হল- কোম্পানি বেশিরভাগ পণ্যই বাকিতে বিক্রি করেছে। তাদের বেশিরভাগ পণ্যই ওয়ালটন হাইটেক পার্কের সাবসিডিয়ারি প্রতিষ্ঠান ওয়ালটন প্লাজার কাছে বিক্রি করা হয়েছে।কোম্পানিটির আর্থিক রিপোর্টে আরও বলা হয়, গত অর্থবছরে ওয়ালটন প্লাজার কাছে ১ হাজার ৬০২ কোটি টাকার পণ্য বিক্রি বেড়েছে হাইটেক পার্কের। শতকরা হিসাবে যা ১৩৮ দশমিক ৬ শতাংশ। একই বছরে ওয়ালটন প্লাজার কাছ থেকে প্রতিষ্ঠানটির রিসিভাবল অ্যামাউন্ট ছিল ১ হাজার ৪৮ কোটি টাকা। আগের বছর যা ছিল ৪৪০ কোটি টাকা।কোম্পানির প্রসপেক্টাসে আরও উল্লেখ করা হয়েছে- আলোচ্য বছরে ৫ হাজার ১৭৭ কোটি টাকা টার্নওভার ছিল প্রতিষ্ঠানটির। আগের বছর যা ছিল ২ হাজার ৭৩২ কোটি টাকা। এর মানে- ১২ মাসের ব্যবধানে কোম্পানির টার্নওভার ২ হাজার ৪৪৪ কোটি টাকা বেড়েছে। রিপোর্টে আরও উল্লেখ করা হয়, ২০১৮-১৯ সালে ৭২ দশমিক ৫২ শতাংশ রিফ্রিজারেটর বিক্রি হয়েছে। টাকার অঙ্কে যা ১ হাজার ৯১৪ কোটি টাকা, যা অবিশ্বাস্য।কোম্পানিটির বিডিংয়ে মূল্য প্রস্তাবেও অস্বাভাবিকতা দেখা গেছে। বুক বিল্ডিং পদ্ধতিতে ১০ টাকার শেয়ারে কোনো প্রতিষ্ঠান ১২ টাকা প্রস্তাব করেছে। আর কোনো প্রতিষ্ঠান প্রস্তাব করেছে ৭৬৫ টাকা। এটি স্বাভাবিক নয়।আর এই প্রক্রিয়ায় কোম্পানির কাট অফ প্রাইজ নির্ধারিত হয়েছে ৩১৫ টাকা। এ ক্ষেত্রে সাধারণ বিনিয়োগকারীরা মাত্র ২৭ লাখ বা ১ শতাংশ শেয়ার কিনবে। ব্যবসা সম্প্রসারণ, ব্যাংক ঋণ পরিশোধ এবং প্রাথমিক গণপ্রস্তাবের খরচ মেটাতে পুঁজিবাজার থেকে ১০০ কোটি টাকা উত্তোলন করবে ওয়ালটন। তবে প্রিমিয়ামসহ এটি হাজার কোটি টাকা ছাড়িয়ে যাবে।",22/9/2020,economics
পেঁয়াজ আমদানিতে এলসি মার্জিনে বড় ছাড়,"পেঁয়াজ আমদানির এলসি মার্জিনের (ব্যাংক ও আমদানিকারকের অর্থায়নের অনুপাত) ক্ষেত্রে বড় ছাড় দিয়েছে কেন্দ্রীয় ব্যাংক।

এখন থেকে মার্জিন ন্যূনতম পর্যায়ে রাখার জন্য ব্যাংকগুলোকে পরামর্শ দেয়া হয়েছে। আগামী ৩১ ডিসেম্বর পর্যন্ত ন্যূনতম মার্জিন অব্যাহত রাখতে হবে।



এ বিষয়ে বৃহস্পতিবার বাংলাদেশ ব্যাংক থেকে একটি সার্কুলার জারি করে বাণিজ্যিক ব্যাংকগুলোর প্রধান নির্বাহীদের কাছে পাঠানো হয়েছে। ভারত পেঁয়াজ রফতানি বন্ধ করে দেয়ায় বাজারে এর দাম হু হু করে বেড়ে যাচ্ছে। পেঁয়াজের মূল্য বৃদ্ধি ঠেকাতে কেন্দ্রীয় ব্যাংক এলসি মার্জিন শিথিল করল।সূত্র জানায়, পেঁয়াজ আমদানিতে আগে এলসি মার্জিন ছিল ৭০:৩০ বা ৮০:২০ শতাংশ। অর্থাৎ আমদানি মূল্যের ৭০ থেকে ৮০ শতাংশ জোগান দিত ব্যাংক এবং গ্রাহককে দিতে হতো ২০ থেকে ৩০ শতাংশ। এই হার এখন ন্যূনতম পর্যায়ে রাখার নির্দেশনার ফলে ব্যাংকগুলো এখন ১ বা এরচেয়েও কম মার্জিন রাখতে পারবে। অর্থাৎ পেঁয়াজ আমদানির ক্ষেত্রে প্রায় শতভাগ অর্থের জোগান দিতে পারবে ব্যাংক। সামান্য অংশ নিতে হবে গ্রাহকের কাছ থেকে।এর ফলে পেঁয়াজ আমদানিতে খরচের পরিমাণ কমবে। ব্যবসায়ীরা আমদানিতে উৎসাহিত হবেন। এতে বাজারে পেঁয়াজের সরবরাহ বাড়বে। কমবে দাম।এর আগে গত ২ মার্চ কেন্দ্রীয় ব্যাংক পেঁয়াজসহ আরও কিছু নিত্য পণ্য আমদানিতে এলসি মার্জিন ন্যূনতম পর্যায়ে রাখার নির্দেশনা দিয়েছিল, যা গত ৩০ মে পর্যন্ত বহাল ছিল। এরপর থেকে আগের অবস্থায় ফিরে যায়। নতুন সার্কুলারের ফলে এখন আবার ন্যূনতম পর্যায়ে মার্জিন রাখা যাবে। এদিকে সুদের হার পেঁয়াজ আমদানিতে ৯ শতাংশ বহাল রাখা হয়েছে।বাণিজ্য মন্ত্রণালয় মার্জিন প্রত্যাহারের পাশাপাশি সুদের হার কমানোর সুপারিশ করেছিল। কিন্তু কেন্দ্রীয় ব্যাংক সুদের হার কমায়নি। বর্তমানে ক্রেডিট কার্ড ছাড়া সব খাতে ঋণের সুদের হার সর্বোচ্চ ৯ শতাংশ নির্ধারণ করে দেয়া হয়েছে। ",22/9/2020,economics
বেসিক ব্যাংকে ঋণ জালিয়াতি: হাজার কোটি টাকা ১৬ প্রতিষ্ঠানে,"দুর্নীতি ও জালিয়াতির মাধ্যমে অস্তিত্বহীনসহ ১৬টি প্রতিষ্ঠানকে ৯৯৫ কোটি টাকা ঋণ দিয়েছে বেসিক ব্যাংক। অনেকের ক্ষেত্রে ভুয়া জামানত অথবা জামানত ছাড়াই দেয়া হয়েছে ঋণ।



এমনকি কোনো কোনো ক্ষেত্রে ছিল না ক্রেডিট কমিটির অনুমোদন। শুধু তা-ই নয়, ঋণ দেয়া হয়েছে অন্য ব্যাংকের খেলাপিদেরও, যা বিদ্যমান আইনের সুস্পষ্ট লঙ্ঘন।এছাড়া অনিয়মিতভাবেও (অস্বাভাবিক প্রক্রিয়া) একাধিক প্রতিষ্ঠানকে দেয়া হয়েছে এসব ঋণ।বাংলাদেশ কম্পট্রোলার অ্যান্ড অডিটর জেনারেলের (সিএজি) প্রতিবেদনে উঠে এসেছে এসব অনিয়ম ও দুর্নীতির চাঞ্চল্যকর তথ্য।‘বেসিক ব্যাংকের অডিট (তৃতীয়)’ শিরোনামে প্রতিবেদনটি প্রধানমন্ত্রীর কার্যালয়ে পাঠানো হয়েছে। সেখান থেকে অর্থ মন্ত্রণালয় সম্পর্কিত সংসদীয় স্থায়ী কমিটির কাছে গেছে।খবর সংশ্লিষ্ট সূত্রের। জানা গেছে, এর আগে সিএজি অফিস বেসিক ব্যাংকের ওপর আরও দুটি অডিট সম্পন্ন করেছে।প্রথম অডিটে ১ হাজার ৯৬০ কোটি টাকা এবং দ্বিতীয় অডিটে ৯৩০ কোটি টাকার ঋণ জালিয়াতির সন্ধান পেয়েছে। তিনটি অডিট রিপোর্টে ৩ হাজার ৮৮৫ কোটি টাকার দুর্নীতি ও অনিয়ম উদ্ঘাটন করা হয়।এ প্রসঙ্গে জানতে চাইলে বেসিক ব্যাংকের সদ্য বিদায়ী চেয়ারম্যান এমএ মজিদ যুগান্তরকে বলেন, ব্যাংকের অভ্যন্তরীণ অডিট হয়েছে। এ অডিটের ভিত্তিতে ব্যবস্থা নেয়া হয়েছে।তবে সিএজি রিপোর্টের ভিত্তিতে অনেকের বিরুদ্ধে বিভাগীয় পদক্ষেপ নেয়া হয়েছে। অনেক গ্রাহকের কাছ থেকে টাকা আদায় করার প্রক্রিয়া শুরু করা হয়েছে।কিন্তু এরপরও এসব তোয়াক্কা না করে ব্যাংকের পরিচালনা বোর্ড ঋণ অনুমোদন দিয়েছিল। এখন এর জন্য দায়ী সংশ্লিষ্টরাই।ট্রান্সপারেন্সি ইন্টারন্যাশনাল বাংলাদেশের (টিআইবি) নির্বাহী পরিচালক ড. ইফতেখারুজ্জামান যুগান্তরকে বলেন, সিএজির অডিট রিপোর্ট দেয়ার পর আমার দুটি প্রশ্ন- প্রথমটি হচ্ছে, বেসিক ব্যাংকের পরিচালনা বোর্ডের শীর্ষ কর্মকর্তারা জড়িত না থাকলে এতবড় ঋণ জালিয়াতি ও দুর্নীতি কীভাবে হয়।দ্বিতীয় হচ্ছে, সিএজি সাহসের কাজ করেছে। দুদক তাদের তথ্য ব্যবহার করে পদক্ষেপ নিচ্ছে না। সিএজির প্রতিবেদনটি দুদক আমলে নিলে দেশবাসী উপকৃত হবে।সূত্রমতে, বেসিক ব্যাংকের ওপর পরিচালিত তৃতীয় অডিট রিপোর্টে বলা হয়, শান্তিনগর শাখার গ্রাহক মেসার্স টেলিউজ ইন্টারন্যাশনাল লিমিটেডকে মোবাইল টেলিকম ব্যবসা পরিচালনার জন্য সিসি হাইপো ঋণ ১০ কোটি টাকা দেয়া হয়।এ ঋণের বিপরীতে সম্পত্তির কোনো বৈধ মালিকানা না থাকার পরও আরও ৩০ কোটি টাকা ঋণসীমা বাড়ানো হয়। পরবর্তী সময়ে ব্যাংকের পরিদর্শন টিম এ নামের কোনো প্রতিষ্ঠানের অস্তিত্ব খুঁজে পায়নি।একই গ্রাহকের অপর প্রতিষ্ঠান মেসার্স প্রপেল ইন্টারন্যাশনাল লিমিটেডকে মোবাইল ব্যবসা পরিচালনার জন্য ১২ কোটি টাকা ঋণ দেয়।কিন্তু এ টাকা দিয়ে গ্রাহক ২৩৩ শতক জমি ক্রয় করে প্রথম প্রতিষ্ঠান টেলিউজ ইন্টারন্যাশনালের নামে।কিন্তু ঋণ নিয়ে কোনো টাকা ফেরত দেয়নি। এ গ্রাহকের কাছে ঋণের সুদ-আসলে আর্থিক দায় সৃষ্টি হয়েছে ৬৩ কোটি টাকা।অডিট রিপোর্টে এ অনিয়ম প্রসঙ্গে বলা হয়, এ দুটি প্রতিষ্ঠানকে ঋণ দেয়া এবং ঋণের সীমা বাড়ানোর ব্যাপারে কোনো যৌক্তিকতা নেই- এমন মন্তব্য করেছিল ব্যাংকের প্রধান কার্যালয়ের ঋণ কমিটি।কিন্তু ব্যাংকের পরিচালনা পর্ষদ ক্রেডিট কমিটির আপত্তি আমলে না নিয়ে ঋণ দিয়েছে। এ ক্ষতির জন্য পরিচালনা পর্ষদের চেয়ারম্যান ও সদস্যরা দায়ী।অডিট প্রতিবেদনে উল্লেখ করা হয়, মেসার্স ইমারোল্ড অটো ব্রিকসের মালিক সৈয়দ মাহবুল গনিকে জামালপুর সদরে অটো ব্রিকস নির্মাণের জন্য ৪২ কোটি টাকার ঋণ দেয়া হয়।কিন্তু সংশ্লিষ্ট শাখা এ প্রকল্পের সম্ভাব্যতা যাচাই করেনি। এছাড়া প্রকল্পের যথাযথ মূল্যায়ন করেনি। আর প্রতিষ্ঠানটির কোনো লাইসেন্স ছিল না। ঋণ নেয়ার পর কোনো টাকা পরিশোধ করেনি।ফলে হিসাবটি সুদে-আসলে প্রায় ৫৯ কোটি টাকায় উঠে কুঋণে পরিণত হয়। পাশাপাশি একই গ্রাহকের সহযোগী প্রতিষ্ঠান মেসার্স ইমারোল্ড স্পেশালাইজড কোল্ডস্টোরেজ (লাইসেন্স নং-০১১৮৯৬৫) নির্মাণের জন্য ২৮ কোটি টাকা ঋণ দিয়েছে।একই গ্রাহকের আরও একটি সহযোগী প্রতিষ্ঠান মেসার্স সৈয়দ ট্রেডার্সকে ৪০ কোটি টাকা ঋণ দেয়া হয়। সহায়ক জামানত ঘাটতি রেখে এসব ঋণ দেয়া হয়। কিন্তু শেষ পর্যন্ত তিনটি প্রতিষ্ঠানের কাছ থেকে কোনো ঋণের অর্থ আদায় করা সম্ভব হয়নি।অডিট রিপোর্টে আরও বলা হয়, মেসার্স অ্যাগ্রোব্যালেন্স ফার্টিলাইজার ইন্ডাস্ট্রিজ লিমিটেডকে ঋণ দেয়া হয়েছে ৩৩ কোটি টাকা। বাংলাদেশ ব্যাংকের সিআইবি রিপোর্ট অনুযায়ী, এ প্রতিষ্ঠানের মালিক একজন ঋণখেলাপি।কিন্তু দেখা গেছে, ঋণের জন্য আবেদনের পরের দিন ব্যাংকের বোর্ড সভায় ঋণ অনুমোদন দেয়া হয়। ঋণের জন্য কোনো জামানতও নেয়া হয়নি। পরবর্তী সময়ে ব্যাংকের পক্ষ থেকে খোঁজ নিয়ে জানা গেছে গ্রাহকের কোনো ব্যবসা প্রতিষ্ঠানও নেই।দিলকুশা শাখার গ্রাহক মেসার্স এটলাস ফুড অ্যান্ড বেভারেজকে খাদ্য ও পানীয়-জাতীয় পণ্য উৎপাদনের জন্য প্রায় ৪৩ কোটি টাকা ঋণ দেয়া হয়।কিন্তু যে জামানত দেয়া হয়েছে, তা মূল্যায়ন করে দেখা গেছে, জামানতের পরিমাণ ২৪ কোটি টাকা। গ্রাহকের পণ্য উৎপাদনের আগেই পুরো অর্থ দেয়া হয়, যা পরবর্তী সময়ে ঋণটি আদায় হয়নি।ঋণ জালিয়াতির ঘটনায় আরও দেখা গেছে, মেসার্স রিয়ালেন্স শিপিং একটি জাহাজ মেসার্স বেলায়েত নেভিগেশনের কাছ থেকে কেনার জন্য আবেদন করে। এ গ্রাহককে ঋণ দেয়া ঝুঁকিপূর্ণ বলে মন্তব্য করে ঋণ অনুমোদন কমিটি।এরপরও দিলকুশা শাখা থেকে ২১ কোটি টাকা ঋণ দেয়া হয়। ঋণ পাওয়ার পর গ্রাহক আত্মগোপন করেন। পরে দেখা যায়, এ গ্রাহকের আইডি নং, খাজনার ডকুমেন্ট, জামানতের মিউটেশন ও দলিল সবকিছুই ভুয়া উল্লেখ করা হয় প্রতিবেদনে। এছাড়া জমি বন্ধক না নিয়ে প্রধান শাখার গ্রাহক মেসার্স বর্ষণ অ্যাগ্রো ইন্ডাস্ট্রিজ ৪৯ কোটি টাকা হাতিয়ে নিয়েছে। আর প্রকল্পের জমি বন্ধক না রেখে একই শাখার গ্রাহক বিজে প্রপার্টিজ ও অনলাইন প্রপার্টিজ হাতিয়ে নিয়েছে ৭৬ কোটি টাকা।বেসিক ব্যাংকের ঋণ জালিয়াতির ছক : সিএজি এ পর্যন্ত তিনটি অডিট সম্পন্ন করেছে বেসিক ব্যাংকের ওপর। এতে ৩ হাজার ৮৮৫ কোটি টাকার দুর্নীতির তথ্য পেয়েছে।এর মধ্যে ভুয়া জামানত নিয়ে ঋণ দিয়েছে ৪২৯ কোটি টাকার, অস্তিত্বহীন প্রতিষ্ঠানের নামে ঋণ বের করে নেয়া হয়েছে ১৬ কোটি টাকার, জামানতবিহীন ও কম জামানত দিয়ে ঋণ বের করা হয় ৬৩৫ কোটি টাকা।এছাড়া ঋণ কমিটির নিষেধাজ্ঞা উপেক্ষা করে ঋণ দেয়া হয় ২১ কোটি টাকা। এছাড়া বিবিধ খাতে ঋণ দেয়া হয় ৫৮ কোটি টাকা।
",22/9/2020,economics
পর্ষদের অনৈতিক হস্তক্ষেপে অস্বাভাবিক খেলাপি ঋণ,"নন ব্যাংক আর্থিক খাতের হাতেগোনা কয়েকটি ভালো প্রতিষ্ঠানের একটি আইডিএলসি ফাইন্যান্স লিমিটেড। যেখানে পিপলস লিজিংয়ের খেলাপি ঋণ ৬০ শতাংশের উপরে, বিআইএফসির ৯৫ শতাংশ, ইন্টারন্যাশনাল লিজিংয়ের প্রায় ৮০ শতাংশ; সেখানে আইডিএলসির খেলাপি ঋণ মাত্র ৩ শতাংশ।



আর্থিক খাতের বর্তমান, ভবিষ্যৎ, বিশেষ করে খেলাপি ঋণ নিয়ন্ত্রণসহ চলমান করোনা এবং করোনা-পরবর্তী করণীয় নিয়ে যুগান্তরের সঙ্গে খোলামেলা কথা বলেছেন আইডিএলসি ফাইন্যান্সের এমডি আরিফ খান।তিনি বলেন, ম্যানেজমেন্টের ওপর পরিচালনা পর্ষদের নিয়মবহির্ভূত এবং অনৈতিক হস্তক্ষেপই ব্যাংক এবং আর্থিক প্রতিষ্ঠানের অস্বাভাবিক খেলাপি ঋণের মূল কারণ। পরিচালনা পর্ষদ এবং ম্যানেজমেন্টে সুশাসনের চর্চা, খেলাপি ঋণের হার কম এবং সিদ্ধান্তের বিকেন্দ্রীকরণ আইডিএলসি ফাইন্যান্সকে অন্যান্য আর্থিক প্রতিষ্ঠান থেকে কিছুটা হলেও আলাদা করে দিয়েছে। সব সময় চেষ্টা করি সর্বোচ্চ গ্রাহকসেবা নিশ্চিত করতে। তবে আইডিএলসি আসলে কতখানি আলাদা সে বিচারের ভার গ্রাহকের ওপর ছেড়ে দেব।আইডিএলসি আমানতকারীদের বিশ্বাস ধরে রাখার বিষয়ে তিনি বলেন, ‘সব ধরনের গ্রাহককে দেয়া প্রতিশ্রুতি রক্ষা করি। অনেক যাচাই বাছাই করে ঋণ দেয়া হয়। এ ক্ষেত্রে কেউ প্রভাবিত করতে পারে না।যখন পছন্দমতো ঋণ ও আমানতের সুদহার নির্ধারণ করা যায়, তখন আয়-ব্যয় ঠিক রেখে যেমন প্রতিষ্ঠানকে লাভজনক করা যায় তেমনি খেলাপি ঋণও কম থাকে। আর খেলাপি ঋণ কম থাকলে প্রতিশ্রুতি অনুযায়ী গ্রাহকসেবা নিশ্চিতে কোনো বাধা থাকে না। কোনো কারণে গ্রাহক আমানত ফেরত চাইলে সঙ্গে সঙ্গে তা ফেরত দিতে পারি। এতে গ্রাহকের আস্থা অনেকগুণ বেড়ে যায়। আইডিএলসি ফাইন্যান্স এটাই করে থাকে। সে কারণে ৩৫ বছরের দীর্ঘ এ সময়ে আইডিএলসি এবং গ্রাহক সম্পর্কে এতটুকু ফাটল ধরেনি। ফলে আমানতকারীদের বিশ্বাসের জায়গায় রয়েছে আইডিএলসি।’ঋণদান পদ্ধতি এবং তদারকির বিষয়ে আরিফ খান বলেন, ঋণ বিতরণের সময় সতর্কতা, গ্রাহকদের সঙ্গে সার্বক্ষণিক যোগাযোগ এবং নিজেদের অফিসে কাজ না করে গ্রাহকদের ব্যবসার কাজে সহায়তা করি। খেলাপি ঋণ নিয়ন্ত্রণে করণীয় প্রসঙ্গে তিনি বলেন, প্র্রফেশনাল ম্যানেজমেন্ট দিয়ে ব্যাংক পরিচালনা করতে হবে। স্বাধীনভাবে কাজ করার সুযোগ দিতে হবে। পরিচালনা পর্ষদ কোনো অনৈতিক চাপ সৃষ্টি করতে পারবে না। বোর্ড নীতিমালা তৈরির জন্য বৈঠক করতে পারে। কিন্তু বোর্ড কখনও ঋণ বিতরণে সুপারিশ করতে পারে না।এছাড়া কর্মী নিয়োগের সময় ব্যবস্থাপনা পরিচালক এবং পরিচালনা পর্ষদের কোনো ব্যক্তি সুপারিশ বা প্রভাব বিস্তার করতে পারবে না। যোগ্য লোককে কোম্পানিতে নিয়োগ দিতে হবে এবং প্রয়োজনীয় প্রশিক্ষণের ব্যবস্থা করতে হবে। ঋণ অনুমোদনের আগে একাধিক লোকের মাধ্যমে পর্যালোচনা করে ঋণ বিতরণ করতে হবে। যাতে একজন কর্মকর্তা শুধু নিজের সিদ্ধান্তে ঋণ বিতরণ করতে না পারেন।একজন এমডি কেমন হওয়া উচিত- এমন প্রশ্নের জবাবে আরিফ খান বলেন, কোনো ব্যাংক বা নন ব্যাংক আর্থিক প্রতিষ্ঠানের মাথা হল ব্যবস্থাপনা পরিচালক (এমডি) এবং প্রধান নির্বাহী কর্মকর্তা (সিইও)। এই ব্যক্তিটি যদি অসৎ হয় তাহলে বাকি সব নষ্ট হয়ে যাবে। সুতরাং এমডিকে সততার সঙ্গে আমানতকারীদের স্বার্থে কাজ করতে হবে। পরিচালনা পর্ষদ যদি কোনো ধরনের নিয়মবহির্ভূত চাপ সৃষ্টি করে তাহলে আমি মনে করি এমডির চাকরিটা ছেড়ে দেয়া উচিত।সদ্য বন্ধ ঘোষণা করা পিপলস লিজিংয়ের খেলাপি ঋণের পরিমাণ মোট বিতরণের ৬০ শতাংশ। কিন্তু সেখানে কি এমডি ছিল না? সেখানে কি বোর্ড ছিল না? সিএফও (প্রধান আর্থিক কর্মকর্তা) ছিল না? তাদের মধ্যে কেউ চাকরি ছেড়েছেন? কেউ বলেছেন এসব কাজগুলো (অপকর্ম) ভেতরে ভেতরে হচ্ছে? ইন্টারন্যাশনাল লিজিংয়ের কথা কেউ কখনও বলেছেন?আর্থিক প্রতিষ্ঠানে এমন কি কোনো অন্যায় করা সম্ভব যেটা এমডি এবং সিএফও জানেন না? যখনই পরিচালনা পর্ষদ অবৈধ চাপ সৃষ্টি করবে তখনই তাদের চাকরিটা ছেড়ে দেয়া উচিত। কারণ একজন এমডি একপক্ষের চাকরি করেন না। পরিচালনা পর্ষদ, শেয়ারহোল্ডার, আমানতকারী, সরকার এবং সমাজ- এই পাঁচ পক্ষের চাকরি করেন এমডি। সুতরাং তাকে উল্লিখিত সব পক্ষের স্বার্থ দেখতে হবে।তিনি বলেন, লিজ ফাইন্যান্স সবার আগে শুরু করেছি আমরা। ব্র্যাকের পরে সব চেয়ে বেশি ক্ষুদ্রঋণ বিতরণ করে আইডিএলসি। এটা কেউ চিন্তা করেনি যে ক্ষুদ্র বিনিয়োগ করে খেলাপি ঋণ নিয়ন্ত্রণ করা যাবে। দেশে সিকিউরিটাইজড বন্ড প্রথম ইস্যু করেছে আইডিএলসি এবং নতুন উদ্যোক্তাদের জন্য ৫ মিলিয়ন ডলারের ভেঞ্চার ফান্ড সবার আগে চালু করেছে আইডিএলসি। সব সময় নতুন কিছু করার পরিকল্পনা করি। ভবিষ্যতে তরুণ উদ্যোক্তাদের আরও বেশি ফাইন্যান্স করব।করোনা-পরবর্তী সময়ে সবাইকে পরিচালনা ব্যয়ের দিকে কড়া নজর দিতে হবে। ব্যয় যাদের অনেক বেশি তারা ভালোভাবে ব্যবসা করতে পারবে না। পরিচালনা ব্যয় বেড়ে গেলে সেটা চার্জ করা হয় গ্রাহকের ওপর। সুতরাং পরিচালনা ব্যয় কমাতে পারলে ঋণের সুদহার কমাতে পারব। একই সঙ্গে মন্দ মানের খেলাপি ঋণ কমাতে পারলেও ঋণের সুদহার কমানো যায়। ব্যয় কমাতে হলে যত্রতত্র শাখা খোলা যাবে না। অনলাইন বিজনেস করতে হবে।আইডিএলসি’র এমডি বলেন, যেসব নন ব্যাংক আর্থিক প্রতিষ্ঠানের অবস্থা খুবই খারাপ তাদের কঠোর মনিটরিংয়ের মধ্যে রাখতে হবে। যে অনিয়ম ঘটে গেছে তার সঙ্গে জড়িত ব্যক্তিদের খুঁজে বের করে শাস্তির আওতায় আনতে হবে। তা না হলে আগামীতে আরও অনেকে এ ধরনের কাজ করবে। তার চেয়ে বড় বিষয় প্রতিষ্ঠানগুলোকে বাঁচাতে হবে। এজন্য প্রতিষ্ঠানগুলোকে সঠিকভাবে মনিটরিংয়ের প্রয়োজন।বাংলাদেশ ব্যাংককে সবচেয়ে বেশি কঠোর হতে হবে। আর্থিক প্রতিষ্ঠান পুনর্গঠনের ক্ষেত্রে পূর্বে দুর্নীতিগ্রস্তদের সঙ্গে সম্পর্কিত কাউকেই বোর্ডে রাখা যাবে না। যোগ্য লোক নির্বাচন করে পাঁচ বছরের পরিকল্পনা তৈরি করতে হবে।তিনি বলেন, সম্প্রতি ক্ষুদ্র ব্যবসায়ীদের অনলাইন প্ল্যাটফর্ম স্বপাপের সঙ্গে একটি চুক্তি হয়েছে। তাদের যেসব ক্ষুদ্র উদ্যোক্তা ছোট ফান্ড নিয়ে ব্যবসা করেন, তাদের টাকা দিয়ে সহযোগিতা করব। এটার মাধ্যমে অনেক নারী উদ্যোক্তাকে ঋণ দিতে পারব।ভবিষ্যতে ডিজিটাল পদ্ধতিতে ২০ হাজার, ৫০ হাজার এবং এক লাখ টাকার ছোট ঋণ দেবে আইডিএলসি। নারী উদ্যোক্তাদের জন্য ৩৫০ কোটি টাকার একটি তহবিল রয়েছে আইডিএলসির। অনেকেই বলে থাকেন মহিলাদের ঋণ দিয়ে ফেরত পাওয়া যায় না। কিন্তু আইডিএলসি’র এই প্রকল্পে খেলাপি ঋণের পরিমাণ এক শতাংশেরও নিচে।",22/9/2020,economics
"ঘুরে দাঁড়াচ্ছে বাংলাদেশের অর্থনীতি, প্রবৃদ্ধি হবে ৬.৮ শতাংশ","করোনাভাইরাস মহামারীর কারণে আর্থিক অবস্থা সংকুচিত হলেও ধীরে ধীরে বাংলাদেশের অর্থনীতি পুনরুদ্ধার হচ্ছে বলে জানিয়েছে এশীয় উন্নয়ন ব্যাংক (এডিবি)।



চলতি অর্থবছরে বাংলাদেশের মোট দেশজ উৎপাদন (জিডিপি) ৬ দশমিক ৮ শতাংশ বাড়তে পারে বলে প্রাক্কলণ করেছে সংস্থাটি। মঙ্গলবার ম্যানিলা থেকে প্রকাশিত এডিবির ত্রৈমাসিক প্রতিবেদন এশিয়ান ডেভেলপমেন্ট আউটলুকের সেপ্টেম্বর আপডেটে এই পূর্বাভাস এসেছে। তবে এই পূর্বাভাসের ক্ষেত্রে মহামারীকেই সবচেয়ে বড় ঝুঁকি বলে মনে করছে এডিবি। অর্থাৎ, বাংলাদেশে কিংবা বাংলাদেশের রফতানি পণ্যের গন্তব্য দেশগুলোতে মহামারীর সঙ্কট দীর্ঘায়িত হলে ৬ দশমিক ৮ শতাংশ জিডিপি প্রবৃদ্ধি অর্জন সম্ভব নাও হতে পারে।এডিবি বলছে, উৎপাদনের গতি বাড়ায় এবং বাংলাদেশি পণ্যের ক্রেতা দেশগুলোতে প্রবৃদ্ধি বাড়তে থাকায় বাংলাদেশের অর্থনীতি ধীরে ধীরে ঘুরে দাঁড়াচ্ছে।এই ধারা অব্যাহত থাকলে বাংলাদেশ ২০২১ সালে মূল্যস্ফীতিকে ৫ দশমিক ৫ শতাংশে এবং চলতি হিসাবের (কারেন্ট অ্যাকাউন্ট) ঘাটতিকে জিডিপির ১ দশমিক ১ শতাংশের মধ্যে বেঁধে রাখতে পারবে বলে পূর্বাভাস দেয়া হয়েছে।তবে অর্থনৈতিক পুনরুদ্ধারের এই ধারা টেকসই করতে সামষ্টিক অর্থনীতির বিচক্ষণ ব্যবস্থাপনা এবং সরকারের ঘোষিত প্রণোদনা কর্মসূচির বাস্তবায়নে জোর দেয়ার পরামর্শ এসেছে প্রতিবেদনে। বাংলাদেশে এডিবির কান্ট্রি ডিরেক্টর মনমোহন পারকাশ এক বিবৃতিতে বলেন, মহামারীর ধাক্কা সামলে বাংলাদেশের অর্থনীতি ঘুরে দাঁড়াতে শুরু করেছে। মহামারীর ব্যবস্থাপনা ও স্বাস্থ্য খাতে বিপুল চাপের পরও সরকার যথাযথ প্রণোদনা ঘোষণা এবং সামাজিক নিরাপত্তার আওতা বাড়িয়ে, দারিদ্র ও ঝুঁকিতে থাকা জনগোষ্ঠীর মৌলিক চাহিদা পূরণের ব্যবস্থা নিয়ে অর্থনীতিকে ভালোই সামাল দিয়েছে।তিনি বলেন, স্বাস্থ্য ও মহামারী ব্যবস্থাপনা করার জন্য চাপ থাকলেও প্রণোদনা প্যাকেজ ও সামাজিক সুরক্ষার মাধ্যমে সরকার অর্থনীতি ভালো ব্যবস্থাপনা করতে সক্ষম হয়েছে। রফতানির বর্তমান ভালো অবস্থা ও বিদেশ থেকে অর্থায়ন সংগ্রহ করার পাশাপাশি সরকারের সামগ্রিক ব্যবস্থাপনার জন্য অর্থনৈতিক পুনরুদ্ধার চলমান থাকবে।পারকাশ আরও বলেন, দ্রুত করোনার টিকা সংগ্রহ করা ও মহামারী ব্যবস্থাপনায় জোর দেয়া হলে অর্থনৈতিক পুনরুদ্ধার টেকসই হবে। মহামারীর এই সমস্যা একটি সুযোগও বটে এবং এর ফলে সম্পদের ব্যবহার, রফতানি বহুমুখীকরণ, কর্মসংস্থান সৃষ্টি, দক্ষতা বৃদ্ধি ও সামাজিক সুরক্ষাসহ বিভিন্ন খাতে সংস্কার বেগবান করা যেতে পারে।এডিবি করোনা মহামারীর জন্য ইতোমধ্যে ৬০ কোটি ডলার দিয়েছে। এছাড়া ২০২১-২৩ মেয়াদে ৫৯০ কোটি ডলার সহায়তা দেবে এডিবি এবং যদি সম্পদ সংগ্রহ করা সম্ভব হয় তবে বাড়তি ৫২০ কোটি ডলার পর্যন্ত সহায়তা পাবে বাংলাদেশ।",22/9/2020,economics
চার শতাংশের নিচে খেলাপি ঋণ,"এনআরবি ব্যাংক চলতি বছরের আগস্ট পর্যন্ত আমানত সংগ্রহ করেছে ৪ হাজার ২৭৪ কোটি টাকা। বিপরীতে ঋণ বিতরণ করেছে ৩ হাজার ৯৩০ কোটি টাকা। এতে ব্যাংকটির ঋণ আমানত রেশিও (এডিআর) ৮৬ শতাংশে দাঁড়িয়েছে।



যা বাংলাদেশ ব্যাংকের বেঁধে দেয়া সীমার মধ্যেই রয়েছে। বাংলাদেশ ব্যাংকের নিয়ম অনুযায়ী, যে কোনো কনভেনশনাল ব্যাংক ১০০ টাকা আমানত সংগ্রহ করলে ৮৭ টাকা ঋণ বিতরণের সুযোগ পায়।সে হিসাবে এনআরবি ব্যাংক আরও ১ শতাংশ ঋণ বিতরণের সুযোগ পাবে। এছাড়া জুন পর্যন্ত ব্যাংকের খেলাপি ঋণের পরিমাণ ১৫০ কোটি ১০ লাখ টাকা। যা বিতরণ করা ঋণের ৩ দশমিক ৮২ শতাংশ। ব্যাংকের হালনাগাদ প্রতিবেদনে এসব তথ্য উঠে এসেছে।সংশ্লিষ্টরা বলছেন, কোনো ব্যাংকের খেলাপি ঋণ পাঁচ শতাংশের নিচে থাকলে তা স্বাভাবিক বিবেচনা করা হয়। কিন্তু এনআরবি ব্যাংকের খেলাপি ঋণ তারও নিচে। পাশাপাশি ব্যাংকটির রেটিংও সন্তোষজনক অবস্থানে রয়েছে। সুতরাং এনআরবি ব্যাংক নিয়ে চিন্তিত হওয়ার কোনো কারণ নেই।প্রাপ্ত তথ্য অনুযায়ী, এনআরবি ব্যাংকের ঋণমান অনুযায়ী পর্যাপ্ত নিরাপত্তা সঞ্চিতি বা প্রভিশন সংরক্ষণ করা হয়েছে। সে কারণে ব্যাংকটির কোনো প্রভিশন ঘাটতি নেই। একই সঙ্গে বৈশ্বিক নিয়ম অনুযায়ী, ১০ শতাংশ মূলধন সংরক্ষণের যে বাধ্যবাধকতা রয়েছে; তাও রাখা হয়েছে।যে কারণে মূলধনেও কোনো ঘাটতি নেই। ব্যাংকের স্বাস্থ্য কেমন তা বোঝাতে যে রেটিং করা হয় তাতে এনআরবি ব্যাংক ‘দ্বিতীয়’ অবস্থানে আছে। অর্থাৎ একটি নতুন ব্যাংকের জন্য রেটিং-টু (২) মানও ভালো ইঙ্গিত বহন করে। সারা দেশে ৪৬টি শাখার মাধ্যমে ব্যবসা করছে এনআরবি ব্যাংক।ব্যাংকটিতে আমানতকারীর সংখ্যা এক লাখ ছাড়িয়েছে। এনআরবি ব্যাংকের এজেন্ট ব্যাংকিংয়ের আউট লেট আছে ৩০৬টি। এসব আউট লেটের মাধ্যমে আমানত সংগ্রহ করা হয়েছে ৩২ কোটি ৮০ লাখ টাকা। এছাড়া গ্রাহকের সুবিধার্থে ৪৬টি এটিএম বুথ খোলা হয়েছে। এর বাইরে ইন্টারনেট ব্যাংকিংও রয়েছে। এনআরবি ক্লিক নামে মোবাইল অ্যাপসের মাধ্যমে ই-ব্যাংকিং করা হয়।এ বিষয়ে জানতে চাইলে ব্যাংকটির দায়িত্বশীল পর্যায়ের একজন কর্মকর্তা যুগান্তরকে বলেন, ব্যাংকের যে ক্রেডিট রেটিং (এ মাইনাস, এসটি-টু ) দেয়া আছে, তা যথেষ্ট সন্তোষজনক। প্রথমত, ব্যাংকটিতে ঋণঝুঁকি কম। দ্বিতীয়ত, যারা ব্যাংকে টাকা রেখেছেন, তাদের টাকা ফেরত দিতে ব্যাংকের সক্ষমতা রয়েছে। ব্যাংকের প্রতিবেদনে আরও দেখা যায়, চলতি বছরের আগস্ট পর্যন্ত ক্ষুদ্র মাঝারি উদ্যোক্তা (এসএমই) খাতে ১ হাজার ৩০৩ কোটি ৯০ লাখ টাকার ঋণ দেয়া হয়েছে। যা মোট বিতরণ করা ঋণের ৩৩ শতাংশ।এদিকে ব্যাংকের অভ্যন্তরীণ প্রতিবেদনে দেখা যায়, কর্পোরেট সামাজিক দায়বদ্ধতা (সিএসআর) খাতে ব্যয় করা হয়েছে ৩ কোটি ৬০ লাখ টাকা। এর মধ্যে করোনা সংক্রমণ রোধে প্রধানমন্ত্রীর ত্রাণ তহবিলে ২ কোটি টাকা দেয়া হয়েছে। এছাড়া চট্টগ্রাম সিটি কর্পোরেশনকে অ্যাম্বুলেন্স ক্রয়ে, মুজিববর্ষ উপলক্ষে বঙ্গবন্ধু মেমোরিয়াল ট্রাস্টকে এবং প্রধানমন্ত্রীর ত্রাণ তহবিলের মাধ্যমে বন্যায় ক্ষতিগ্রস্তদের সাহায্য-সহযোগিতা করা হয়েছে।এনআরবি ব্যাংকের একজন পদস্থ কর্মকর্তা রোববার যুগান্তরকে বলেন, এত সফলতা অর্জন সত্ত্বেও মহল বিশেষ উদ্দেশ্যমূলকভাবে ব্যাংকের সুনাম ক্ষুণ্ন করতে চক্রান্ত করছে। অসৎ উদ্দেশ্য হাসিলের জন্য তারা ব্যাংকের চেয়ারম্যানসহ কয়েকজনের নামে মিথ্যা অপপ্রচারে কিছু গণমাধ্যমকেও ব্যবহার করতে দ্বিধা করছে না।ব্যাংকিং নিয়মনীতি ও আইনের তোয়াক্কা না করে প্রতিহিংসা ও ব্যক্তিগত হীন স্বার্থ চরিতার্থ করার উদ্দেশ্যে কথিত ৭ জন পরিচালক অসত্য তথ্য ছড়াচ্ছে। যা খুবই নিন্দনীয়। তিনি মনে করেন, এনআরবি ব্যাংক গ্রাহক, আমানতকারী ও শেয়ারহোল্ডারদের আস্থা অর্জন করে শক্ত ভিত্তির ওপর প্রতিষ্ঠিত। এখানে সংশ্লিষ্ট সবার স্বার্থ সমভাবে সুরক্ষা করার গ্যারান্টি আছে। ফলে প্রতিটি কর্মীর ঐকান্তিক প্রচেষ্টা ও সততার মধ্য দিয়ে এ ব্যাংকটি উত্তরোত্তর আরও সামনের দিকে এগিয়ে যাবে।",22/9/2020,economics
তিন মাসে ঋণ বেড়েছে ৩৩৩৭ কোটি টাকা,"স্বল্পসুদ হওয়ায় ব্যাংকের অফশোর ইউনিটের ঋণের দিকে ঝুঁকছেন ব্যবসায়ীরা। চলতি বছরের জুন পর্যন্ত এ ইউনিটের মাধ্যমে ব্যাংক ঋণের স্থিতি দাঁড়িয়েছে ৬৩ হাজার ৬৪৭ কোটি টাকা, যা গত মার্চে ছিল ৬০ হাজার ৩১০ কোটি টাকা। সে হিসাবে তিন মাসের ব্যবধানে অফশোর ইউনিটের মাধ্যমে ঋণ বিতরণ হয়েছে ৩ হাজার ৩৩৭ কোটি টাকা বা ৫ দশমিক ৫৩ শতাংশ। গত বছরের ডিসেম্বরে এ ঋণ ছিল ৬০ হাজার ৬২৮ কোটি টাকা। বাংলাদেশ ব্যাংকের হালনাগাদ প্রতিবেদনে এসব তথ্য উঠে এসেছে।



সংশ্লিষ্টরা বলছেন, ব্যাংকের অফশোর ইউনিটে ঋণে সুদহার ৬ শতাংশেরও নিচে। স্থানীয় মুদ্রার পরিবর্তে বৈদেশিক মুদ্রায় হিসাব হয় অফশোর ব্যাংকিংয়ে। ব্যাংকের কোনো নিয়ম-নীতিমালা এ ব্যাংকিংয়ের ক্ষেত্রে প্রয়োগ হয় না। শুধু মুনাফা ও লোকসানের হিসাব যোগ হয় ব্যাংকের মূল হিসাবে। এসব কারণেই বাড়ছে অফশোর ব্যাংকিংয়ের মাধ্যমে ঋণ বিতরণ। ব্যাংকের শীর্ষ নির্বাহীদের সংগঠন অ্যাসোসিয়েশন অব ব্যাংকার্স বাংলাদেশের (এবিবি) সাবেক চেয়ারম্যান আনিস এ খান যুগান্তরকে বলেন, অফশোর ব্যাংকিংয়ে ঋণ বেড়েছে-এটা খুবই ইতিবাচক। আমাদের সঙ্গে বিদেশি ব্যাংকগুলো লেনদেন বাড়িয়েছে। অর্থাৎ, বাংলাদেশের ওপর তাদের আস্থা আছে। তবে সাবেক ব্যাংকার শফিকুর রহমান যুগান্তরকে বলেন, অফশোর ব্যাংকিংয়ে নির্ভরশীলতা কমাতে হবে।তা না হলে রিজার্ভে চাপ পড়বে। যদিও এখন রিজার্ভ ভালো অবস্থানে আছে। এই প্রভাব পরে পড়তে পারে। অফশোর ব্যাংকিং হল- বৈদেশিক মুদ্রায় ঋণ দেয়ার জন্য গঠিত ব্যাংকের আলাদা ইউনিট। দেশের বাইরে থেকে তহবিল সংগ্রহ করে রফতানিমুখী প্রতিষ্ঠানকে ঋণ দেয়ার জন্য ১৯৮৫ সালে অফশোর ব্যাংকিং ইউনিটের যাত্রা শুরু হয়। বর্তমানে ৩৬টি ব্যাংক এই ইউনিট গঠন করে ঋণ বিতরণ করছে।বাংলাদেশ ব্যাংকের প্রতিবেদনে আরও দেখা যায়, জুন পর্যন্ত অফশোর ব্যাংকিংয়ে সবচেয়ে বেশি ১৪ হাজার ৬০৬ কোটি টাকা ঋণ দিয়েছে এইচএসবিসি ব্যাংক। স্ট্যান্ডার্ড চার্টার্ড ব্যাংক দ্বিতীয় সর্বোচ্চ ৭ হাজার ৯৯৩ কোটি টাকা ঋণ দিয়েছে। এ ছাড়া ইসলামী ব্যাংক ৪ হাজার ৩৯৪ কোটি, দ্য সিটি ব্যাংক ৩ হাজার ৫৬ কোটি, ইস্টার্ন ব্যাংক ২ হাজার ১০৮ কোটি, ইউসিবি ১ হাজার ৯৩৯ কোটি, ব্র্যাক ব্যাংক ১ হাজার ৮৯৮ কোটি, ব্যাংক এশিয়া ১ হাজার ৮৭৬ কোটি, সাউথইস্ট ব্যাংক ১ হাজার ৭৫৩ কোটি, প্রাইম ব্যাংক ১ হাজার ৭৩০ কোটি, মিউচুয়াল ট্রাস্ট ব্যাংক দেড় হাজার কোটি ও অগ্রণী ব্যাংক অফশোর ইউনিটের মাধ্যমে ১ হাজার ৪২০ কোটি টাকা ঋণ দিয়েছে।প্রতিবেদনের তথ্যানুযায়ী, জুন পর্যন্ত অফশোর ব্যাংকিংয়ে খেলাপি ঋণের পরিমাণ ৪৫১ কোটি টাকা, যা বিতরণকৃত ঋণের শূন্য দশমিক ৭১ শতাংশ। অফশোর ব্যাংকিংয়ে খেলাপি ঋণের মধ্যে এবি ব্যাংকের ৩২৬ কোটি টাকা এবং ব্র্যাক ব্যাংকের ১০২ কোটি টাকা। এ ছাড়া বাকি খেলাপি ঢাকা, প্রাইম ও উরি ব্যাংকের।জানা গেছে, গত বছরের ২৫ ফেব্রুয়ারি প্রথমবারের মতো অফশোর ব্যাংকিং পরিচালনার নীতিমালা জারি করে বাংলাদেশ ব্যাংক। এখন অফশোর ব্যাংকিং ইউনিট থেকে বিতরণ করা ঋণের অন্তত ৭৫ শতাংশ বাংলাদেশে অবস্থিত কোম্পানিতে বিনিয়োগ করার বাধ্যবাধকতা রয়েছে। এতে ব্যাংকগুলোর ঋণ দেয়ার সক্ষমতা কমে যায়। অফশোর কার্যক্রমের তহবিল আহরণের সুযোগ বৃদ্ধি, বৈদেশিক তহবিলের ব্যবহার নিশ্চিত করা, তহবিল ব্যবস্থাপনা যথাযথ রাখার মাধ্যমে ব্যবসার সক্ষমতা বৃদ্ধি এবং অফশোর ব্যাংকিং কার্যক্রমের আরও সুষ্ঠু বিকাশের জন্য গত ১৮ জুন আইনে কিছু সংশোধনী আনা হয়েছে। এর মধ্যে রয়েছে- নগদ জমা সংরক্ষণের হার (সিআরআর) সাড়ে ৪ শতাংশ থেকে কমিয়ে মাত্র ২ শতাংশ এবং অভ্যন্তরীণ উৎস থেকে একটি ব্যাংকের মূলধনের ২০ শতাংশের পরিবর্তে ৩০ শতাংশ পর্যন্ত তহবিল সংগ্রহ করতে পারবে। এ সংশোধনীর ফলে অফশোর ব্যাংকিংয়ে সক্ষমতা বেড়েছে।",22/9/2020,economics
ডিজিটাল ব্যাংকিংয়ে ফায়ারওয়াল শক্তিশালী করার নির্দেশ,"ব্যাংকিং খাতে সাইবার হামলার ঝুঁকি মোকাবেলায় ডিজিটাল ব্যাংকিং লেনদেনে ব্যবহৃত সফটওয়্যারের ফায়ারওয়াল শক্তিশালী করার নির্দেশ দিয়েছে বাংলাদেশ ব্যাংক। সম্প্রতি কেন্দ্রীয় ব্যাংক থেকে এ বিষয়ে বাণিজ্যিক ব্যাংকগুলোকে চিঠি দেয়া হয়েছে। বাংলাদেশ কম্পিউটার কাউন্সিলের (বিসিসি) আওতায় গঠিত সাইবার ইনসিডেন্ট রেসপন্স টিমের (সার্ট) পরামর্শে এ নির্দেশ দেয়া হয়।



একই সঙ্গে প্রতিটি ব্যাংকে সাইবার ইনসিডেন্ট রেসপন্স টিম (সার্ট) গঠন করতে বলা হয়েছে। এ টিম সার্বক্ষণিকভাবে সচল থাকবে। কোথাও কোনো সাইবার অপরাধ ঘটলে তাৎক্ষণিকভাবে যাতে ব্যবস্থা নেয়া সম্ভব হয়। এ ধরনের ঘটনা ঘটনার সঙ্গে সঙ্গে কেন্দ্রীয় সার্টকেও জানাতে হবে। সংশ্লিষ্ট সূত্রে এসব তথ্য জানা গেছে।ব্যাংকিং সেবা সহজ করতে এখন অনলাইন লেনদেন বাড়ানো হয়েছে। ডিজিটাল ব্যাংকিংয়ের প্রসারের কারণে ব্যাংকিং সেবা এখন হাতের মুঠোয় চলে এসেছে। এতে ব্যাংকিং খাতে ঝুঁকির মাত্রাও বেড়েছে। হ্যাকাররা ঘন ঘন সাইবার হামলা চালিয়ে ব্যাংকিং খাত থেকে বছরে প্রায় ৫০০ কোটি ডলার সরিয়েছে। এর মধ্যে গত বছর শুধু মার্কিন যুক্তরাষ্ট্র থেকেই তুলে নিয়েছে ৩৫০ কোটি ডলার। অন্যান্য দেশ থেকে নিয়েছে ১৫০ কোটি ডলার। এর মধ্যে বাংলাদেশের তিনটি ব্যাংকের এটিএম বুথে জালিয়াতি করে প্রায় ১ কোটি টাকা নিয়ে গেছে।অতি সম্প্রতি বাংলাদেশের ব্যাংকিং খাতে সাইবার হামলা চালানোর জন্য তিনটি ম্যালওয়্যার ভাইরাস পাঠিয়েছিল হ্যাকাররা। কম্পিউটার কাউন্সিল দ্রুত শনাক্ত করে এগুলোকে অকেজো করে ফেলেছে। ফলে এ যাত্রায় সাইবার হামলা ঠেকানো গেছে।এর পরিপ্রেক্ষিতে দেশের তথ্যপ্রযুক্তি খাতের নিরাপত্তার দায়িত্বে নিয়োজিত কম্পিউটার কাউন্সিল আর্থিক খাতে সাইবার নিরাপত্তা আরও বাড়ানোর পরামর্শ দিয়েছে। তারা বলেছে, অনলাইন লেনদেনের সফটওয়্যারগুলোকে সুরক্ষিত রাখতে শক্তিশালী ফায়ারওয়াল তৈরি করতে হবে। যাতে ফায়ারওয়াল হ্যাকারদের যে কোনো আক্রমণ ঠেকিয়ে দিতে পারে।এ বিষয়ে বাংলাদেশ কম্পিউটার কাউন্সিলের পরিচালক ও সাইবার ইনসিডেন্ট রেসপন্স টিমের (সার্ট) প্রকল্প পরিচালক তারেক এম বরকতউল্লাহ বলেন, প্রযুক্তির ব্যবহারে অনেক কিছু এখন মানুষের হাতের মুঠোয় চলে এসেছে। এতে ঝুঁকিও বেড়েছে। এ ঝুঁকি মোকাবেলায় ব্যাংকগুলোকে এখন সতর্ক থাকতে হবে। ঝুঁকি মোকাবেলায় প্রতিটি সফটওয়্যারের বিপরীতে নিরাপত্তা বেষ্টনী বা শক্তিশালী ফায়ারওয়াল স্থাপন করতে হবে। এখন এখাতে বিনিয়োগ বাড়াতে হবে। এ ব্যাপারে সংশ্লিষ্ট প্রতিষ্ঠানগুলোকে প্রয়োজনীয় গাইডলাইন দেয়া হয়েছে। তিনি আরও বলেন, আর্থিক খাত ও গোপনীয় তথ্যের নিরাপত্তা নিশ্চিত করতে ফায়ারওয়াল অপরিহার্য হয়ে উঠেছে। যাদের ফায়ারওয়াল এখন যত বেশি শক্তিশালী হবে তাদের তথ্য বা অর্থ ভাণ্ডার তত বেশি নিরাপদ হবে।বাংলাদেশ ইন্সস্টিটিউট অব ব্যাংক ম্যানেজমেন্টের (বিআইবএম) গত বছর প্রকাশিত এক গবেষণা প্রতিবেদনে বলা হয়েছে, বাংলাদেশের অর্ধেক ব্যাংক এখনও সাইবার নিরাপত্তা ঝুঁকিতে রয়েছে। ফলে যে কোনো সময় বড় ধরনের সাইবার হামলার শিকার হতে পারে ব্যাংকগুলো।তারা বলেছে, দেশের মোট ব্যাংকের ৫০ ভাগ অনলাইন লেনদেনের সাইবার নিরাপত্তায় নেক্সট জেনারেশন ফায়ারওয়াল পুরোপুরিভাবে স্থাপন করতে পারেনি। এর মধ্যে ৩৫ শতাংশ ব্যাংক আংশিক স্থাপন করেছে এবং ১৫ শতাংশ ব্যাংক স্থাপনের অনুমোদনের পর্যায়ে রয়েছে। ফলে এ ৫০ শতাংশ ব্যাংকের সাইবার নিরাপত্তা মারাত্মক ঝুঁকির মধ্যে রয়েছে বলে মনে করেন গবেষকরা। এ প্রসঙ্গে বেসরকারি একটি ব্যাংকের ব্যবস্থাপনা পরিচালক বলেন, প্রায় সব ব্যাংকেরই সব শাখা অনলাইন হয়ে গেছে। এখন বলতে গেলে সব ব্যাংক বা সব শাখাই একটি মাত্র ব্যাংক। অর্থাৎ যে কোনো ব্যাংকের যে কোনো শাখার গ্রাহক সব ব্যাংকের সব শাখা থেকেই সেবা নিতে পারেন। ফলে গ্রাহকের তথ্যের প্রবাহ বেড়ে গেছে। এতে ঝুঁকিও বেড়েছে। এ ঝুঁকি এড়াতে ব্যাংকগুলোকে এখন তথ্যপ্রযুক্তি খাতে বিনিয়োগ বাড়াতে হবে।সাইবার বিশেষজ্ঞরা জানান, ফায়ালওয়াল হল হার্ডওয়্যার ও সফটওয়্যারের একটি মিলিত রূপ। যা কোনো একটি সিস্টেমকে আক্রমণের হাত থেকে সুরক্ষা দিতে কাজ করে। বিশেষ করে ব্যাংক বা সংশ্লিষ্ট প্রতিষ্ঠানের যেখানে ইন্টারনেট সংযোগ থাকে, সেখানে ফায়ারওয়ালটি স্থাপন করা হয়। ইন্টারনেট সংযোগের মধ্য দিয়ে কোনো ভাইরাস আক্রমণ ঘটাতে চাইলে এ ফায়ারওয়াল সেটিকে শনাক্ত করে প্রবেশে বাধা দেয়। ফলে সিস্টেমে কোনো ভাইরাস প্রবেশ করতে পারে না।কেন্দ্রীয় ব্যাংকে স্থাপিত বাংলাদেশের ন্যাশনাল পেমেন্ট সুইচের (বিএনপিএস) বিভিন্ন ব্যাংকের গ্রাহকরা এখন অনলাইনে লেনদেন করতে পারেন। বর্তমানে ৫২টি ব্যাংক ন্যাশনাল পেমেন্ট সুইচের সঙ্গে যুক্ত। ফলে এসব ব্যাংকের গ্রাহকরা এটিএম বুথ বা অনলাইনে লেনদেন করতে পারেন। ই-কমার্স বা পণ্য কেনার সঙ্গে পয়েন্ট অব সেল (পস) মেশিনের সঙ্গে যুক্ত আছে ৫১টি ব্যাংক। ইন্টারনেট ব্যাংকিং ব্যবস্থায় রয়েছে ২১টি ব্যাংকের সংযোগ। ফলে এসব ব্যাংকের গ্রাহকরা যে কোনো এটিএম বুথ ব্যবহার করে যেমন নগদ লেনদেন করতে পারেন, তেমনি অনলাইনেও লেনদেন করতে পারেন। এছাড়া পস মেশিনের মাধ্যমে কেনাকাটার বিল পরিশোধ করতে পারেন। বর্তমানে ব্যাংকগুলোর এটিএম বুথ রয়েছে ১১ হাজার। পস মেশিন রয়েছে ৫৪ হাজার ব্যবসায়িক প্রতিষ্ঠানে। ব্যাংকগুলোর ডেবিট কার্ড ১ কোটি ৬০ লাখ এবং ক্রেডিট কার্ড রয়েছে ১৪ লাখ।",22/9/2020,economics
সরকারি ৪ ব্যাংকের শেয়ারবাজারে আসা অনিশ্চিত,"নির্ধারিত সময়ে সরকারি ৪ ব্যাংকের শেয়ার পুঁজিবাজারে আসা অনিশ্চিত হয়ে পড়েছে। ব্যাংকগুলো হল- সোনালী, অগ্রণী, জনতা এবং বাংলাদেশ ডেভেলপমেন্ট ব্যাংক (বিডিবিএল)।



এর ফলে চলতি বছরের ৩১ অক্টোবরের মধ্যে সরকারি ব্যাংকের শেয়ার ছাড়ার যে সময়সীমা দেয়া হয়েছিল তা আরও পিছিয়ে যাচ্ছে। এক্ষেত্রে করোনার দোহাই দিচ্ছে অর্থ মন্ত্রণালয়সহ সংশ্লিষ্ট কর্তৃপক্ষ।তবে বর্তমানে তালিকাভুক্ত রূপালী ব্যাংক তাদের আরও ১৫ শতাংশ শেয়ার অফলোডের সব ধরনের প্রস্তুতি শেষ করেছে। অর্থমন্ত্রীর অনুমতির জন্য শিগগিরই প্রস্তাব পাঠাবে প্রতিষ্ঠানটি।অনুমতি পেলে সরকারি বিনিয়োগ প্রতিষ্ঠান ইনভেস্টমেন্ট কর্পোরেশনের (আইসিবি) মাধ্যমে পর্যায়ক্রমে শেয়ার অফলোড করা হবে। সংশ্লিষ্ট সূত্র বিষয়টি নিশ্চিত করেছে।অর্থনীতিবিদরা বলছেন, পুঁজিবাজারে চাহিদার পাশাপাশি সরবরাহের সংকট বেশি। ফলে বিনিয়োগকারীদের আস্থা বাড়াতে সরকারি প্রতিষ্ঠানের শেয়ার অফলোড জরুরি। জানতে চাইলে সাবেক তত্ত্বাবধায়ক সরকারের অর্থ উপদেষ্টা ড. এবি মির্জ্জা আজিজুল ইসলাম যুগান্তরকে বলেন, শেয়ারবাজারে মূল সমস্যা বিনিয়োগকারীদের আস্থা সংকট।চাহিদা ও সরবরাহ, দুই কারণেই এই সংকট তৈরি হয়েছে। তিনি বলেন, দীর্ঘদিন থেকে বলা হচ্ছে, বাজারে ভালো কোম্পানির সংখ্যা কম। আর ভালো কোম্পানি না থাকলে বাজারের গভীরতা বাড়ে না।এ অবস্থায় সরকারি শেয়ার তালিকাভুক্তি জরুরি। তিনি আরও বলেন, আমলাতান্ত্রিক জটিলতায় সরকারি শেয়ার তালিকাভুক্তির বিষয়টি বার বার পিছিয়ে যাচ্ছে। জানা গেছে, শেয়ারবাজার পরিস্থিতি নিয়ে চলতি বছরের ৯ ফেব্রুয়ারি সংশ্লিষ্টদের সঙ্গে সচিবালয়ে বৈঠক করেন অর্থমন্ত্রী আ হ ম মুস্তফা কামাল। বৈঠকে ৪টি ব্যাংকের শেয়ার পুঁজিবাজারে ছাড়ার নীতিগত সিদ্ধান্ত হয়।এগুলো হল- সোনালী, অগ্রণী, জনতা এবং বিডিবিএল। এসব প্রতিষ্ঠানকে ৩১ অক্টোবরের মধ্যে শেয়ার ছাড়তে বলা হয়।এক্ষেত্রে সরাসরি তালিকাভুক্তির মাধ্যমে ২৫ শতাংশ শেয়ার ছাড়ার সিদ্ধান্ত দেয়া হয়। অন্যদিকে আরেক সরকারি প্রতিষ্ঠান রূপালী ব্যাংক বর্তমানে তালিকাভুক্ত।বিনিয়োগকারীদের হাতে ৯ দশমিক ৮১ শতাংশ শেয়ার রয়েছে। তাই এ প্রতিষ্ঠান আরও ১৫ দশমিক ১৯ শতাংশ শেয়ার ছেড়ে মোট ২৫ শতাংশ শেয়ার সাধারণ বিনিয়োগকারীদের হাতে দিতে বলা হয়।তবে এজন্য কোনো সময়সীমা ছিল না। আর ৯ ফেব্রুয়ারির ওই বৈঠকের অগ্রগতি নিয়ে সংশ্লিষ্টদের সঙ্গে সম্প্রতি আবারও বৈঠক করেন অর্থমন্ত্রী।বৈঠকে ৪টি ব্যাংক থেকে জানানো হয়, করোনার কারণে প্রস্তুতি নিতে পারেনি তারা। ফলে শেয়ার ছাড়তে আরও সময় লাগবে। সম্প্রতি সচিবালয়ে অনুষ্ঠিত হওয়া ওই বৈঠকে রূপালী ব্যাংকের চিফ ফাইন্যান্সিয়াল অফিসার মো. শওকত জাহান খান জানান, এর আগেই তারা শেয়ার ছাড়ার উদ্যোগ নিয়েছিল।কিন্তু বাজারে দরপতনের কারণে উদ্যোগ থেমে যায়। এখন তারা শেয়ার ছাড়ার জন্য প্রস্তুত রয়েছেন। নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) নির্বাহী পরিচালক সাইফুর রহমান বৈঠকে জানান, শেয়ার ছাড়ার ক্ষেত্রে কিছু রেগুলেটরি নিয়ম রয়েছে।এই নিয়মগুলো মেনে রূপালী ব্যাংকের শেয়ার ছাড়া যেতে পারে। তবে শেয়ারের দর উত্থান-পতন এবং চাহিদা ও জোগানের কথা চিন্তা করে সময়সূচি নির্ধারণ করতে হবে। বৈঠকে আইসিবি ক্যাপিটাল ম্যানেজমেন্টের প্রধান নির্বাহী কর্মকর্তা শুক্লা দাস জানান, ১৫ দশমিক ৮১ শতাংশে রূপালী ব্যাংকের মোট শেয়ারের সংখ্যা দাঁড়ায় ৬ কোটি ২৬ লাখ।আর বাজারমূল্যে শেয়ার ছাড়তে হবে। এক্ষেত্রে ট্রান্সফার কস্ট এবং সরকারকে ৫ শতাংশ আগাম কর দিতে হবে। তবে কর মওকুফের জন্য জাতীয় রাজস্ব বোর্ডে আবেদন করা যেতে পারে।এদিকে বৃহস্পতিবার বাজারে কোম্পানিটির শেয়ারের দাম ছিল ২৮ টাকা। ফলে ১৫ দশমিক ৮১ শেয়ারের বাজারমূল্য দাঁড়ায় ১৭৫ কোটি টাকা।জানতে চাইলে ঢাকা স্টক এক্সচেঞ্জের পরিচালক মো. রকিবুর রহমান যুগান্তরকে বলেন, বর্তমানে শেয়ারবাজারের অবস্থা ভালো। এই অবস্থা ধরে রাখতে সব পক্ষের সহায়তা জরুরি।তিনি বলেন, এই মুহূর্তে সরকারি প্রতিষ্ঠানের শেয়ার এলে বিনিয়োগ এবং সরকার উভয়ই লাভবান হবে। আর বাজারের গভীরতা বাড়বে।তবে তিনি বলেন, আমলাদের বিরোধিতার কারণে সরকারি শেয়ার তালিকাভুক্তির বিষয়টি দীর্ঘদিন থেকে আটকে আছে। বাজারের স্বার্থে এই অবস্থার অবসান ঘটাতে হবে।
",22/9/2020,economics
প্রবাসে থাকা সরকারি কর্মকর্তাদের জন্য নতুন সুখবর,"প্রবাসে থাকা সরকারি কর্মকর্তাদের জন্য নতুন সুখবর দিয়েছে বাংলাদেশ ব্যাংক। প্রবাসীরা দেশে টাকা পাঠালে ২ শতাংশ হারে যেদিন থেকে প্রণোদনা দেয়া শুরু করা হয়েছিল এবার প্রবাসে থাকা সরকারি কর্মকর্তাদেরও একইদিন থেকে প্রণোদনা দেয়ার কথা বলেছে বাংলাদেশ ব্যাংক।



২০১৯ সালের ১ জুলাই থেকে শুধু প্রবাসীদের জন্য দুই শতাংশ হারে প্রণোদনা দেয়া হচ্ছে।পরে চলতি বছরের ১১ মার্চ এক প্রজ্ঞাপনে বাংলাদেশ ব্যাংক জানায়, শিপিং লাইন, পাইলট, মেরিনার ও সরকারের কর্মকর্তারা বিদেশে থেকে আয়ের টাকা দেশে পাঠালে প্রণোদনা পাবেন। ফলে কর্মকর্তারা তখন থেকেই প্রণোদনা পাচ্ছেন।কিন্তু গেল বৃহস্পতিবার (১০ সেপ্টেম্বর) বাংলাদেশ ব্যাংক প্রবাসে থাকা সরকারি কর্মকর্তাদের প্রণোদনা নিয়ে নতুন করে নির্দেশনা দিয়েছে। ব্যাংকগুলোকে দেয়া ওই নির্দেশনা কেন্দ্রীয় ব্যাংক বলেছে, সরকারি কর্মকর্তাদের প্রণোদনা ২০১৯ সালের ১ জুলাই থেকে কার্যকর হবে। বাংলাদেশ ব্যাংকের বৈদেশিক মুদ্রানীতি বিভাগ থেকে দেয়া নির্দেশনায় বলা হয়, চলতি বছরের ১১ মার্চ প্রজ্ঞাপনের মাধ্যমে জানানো হয়েছিল- বাংলাদেশি মালিকানাধীন শিপিং লাইনস ও এয়ারলাইনস কোম্পানির বিদেশ অফিসে (বাংলাদেশ সরকার বা সরকারের মালিকানাধীন প্রতিষ্ঠান ব্যতীত) ও বিদেশি শিপিং লাইনস ও এয়ারলাইনসে কর্মরত বাংলাদেশি মেরিনার ও এয়ারক্র্যাফট পাইলট এবং বিশ্বের বিভিন্ন দেশে জাতিসংঘ বা অন্যান্য সংস্থা, প্রতিষ্ঠান এবং বিদেশি মিশনে (বাংলাদেশ সরকার বা সরকারের মালিকানাধীন প্রতিষ্ঠান ব্যতীত) কর্মরত বাংলাদেশি কর্মকর্তারা বিদেশে অবস্থানকালে অর্জিত অর্থ বৈধ উপায়ে দেশে পাঠালে ওই অর্থের ওপর নগদ সহায়তা প্রাপ্যতার বিষয়টি অবিলম্বে নিশ্চিত করতে হবে। তবে সম্প্রতি লক্ষ করা যাচ্ছে, সেই প্রজ্ঞাপনের বর্ণিত অবিলম্বে কার্যকর বলতে কোনো কোনো ব্যাংক ২০১৯ সালের ১ জুলাই এবং কোনো কোনো ব্যাংক প্রজ্ঞাপনের তারিখ থেকে প্রবাসী আয় বিবেচনা করে গ্রাহককে ২ শতাংশ নগদ সহায়তা প্রদান করছে। এতে করে গ্রাহকদের মধ্যে বিভ্রান্তির সৃষ্টি হচ্ছে। তাই নতুন করে স্পষ্ট করা যাচ্ছে, এ নির্দেশনা ২০১৯ সালের ১ জুলাই থেকে কার্যকর হবে।উল্লেখ্য, ২০১৯-২০ অর্থবছরের বাজেটে ২ শতাংশ হারে প্রণোদনা ঘোষণা করা হয়। বৈধ উপায়ে প্রবাসী আয় বাড়াতে এমন সিদ্ধান্ত নেয় সরকার। সে অনুযায়ী, গতবছরের ১ জুলাই থেকে প্রবাসীরা ব্যাংকিং চ্যানেলে টাকা পাঠালে প্রতি ১০০ টাকার বিপরীতে ২ টাকা প্রণোদনা পেয়ে আসছেন। এর ফলে করোনার মধ্যেও রেকর্ড গড়ছে রেমিট্যান্স।করোনা প্রাদুর্ভাবের কারণে মন্দা কাটাতে প্রবাসীদের পাঠানো রেমিট্যান্স ৫ হাজার ডলার বা ৫ লাখ টাকা কোনো যাচাই-বাছাই ছাড়া ২ শতাংশ নগদ সহায়তা দিচ্ছে সরকার। যা আগে দেড় লাখ টাকা পর্যন্ত কোনো যাচাই-বাছাই ছাড়া নগদ সহায়তা দেয়া হচ্ছিল।",22/9/2020,economics
বাংলাদেশকে ৫ কোটি ডলার ঋণ দিচ্ছে এডিবি,"সরকারি-বেসরকারি অংশীদারিত্বে (পিপিপি) অবকাঠামো সংক্রান্ত প্রকল্প বাস্তবায়নে বাংলাদেশকে ৫ কোটি ডলার বা ৪২৫ কোটি টাকার ঋণ দিচ্ছে এশীয় উন্নয়ন ব্যাংক (এডিবি)।



বৃহস্পতিবার এডিবি’র ঢাকা কার্যালয় থেকে পাঠানো এক বিজ্ঞপ্তিতে এসব তথ্য জানানো হয়।বিজ্ঞপ্তিতে জানানো হয়, এ বিষয়ে ঋণ চুক্তি স্বাক্ষরিত হয়েছে। চুক্তিতে অর্থনৈতিক সম্পর্ক বিভাগের (ইআরডি) সচিব ফাতিমা ইয়াসমিন এবং এডিবির কান্ট্রি ডিরেক্টর মনমোহন প্রকাশ স্বাক্ষর করেছেন। এছাড়া বাংলাদেশ ইনফ্রাস্ট্রাকচার ফিন্যান্স ফান্ড লিমিটেডের (বিআইএফএফএল) প্রধান নির্বাহী কর্মকর্তা এসএম আনিসুজ্জামান স্বাক্ষর করেছেন।চুক্তি শেষে মনমোহন প্রকাশ জানান, প্রকল্পটি বেসরকারি বিনিয়োগ সংহত করতে, অবকাঠামোগত প্রকল্পগুলো বিকাশ এবং কর্মসংস্থান তৈরিতে বিআইএফএফএল’র সক্ষমতা জোরদার করবে। যা করোনভাইরাস রোগের (কোভিড-১৯) মহামারী পরবর্তী অর্থনৈতিক পুনরুদ্ধার প্রক্রিয়াটিকে ত্বরান্বিত করবে।প্রকল্পটি ২০২৪ সালের মধ্যে বিআইএফএফএল সমর্থিত পিপিপি প্রকল্পগুলোতে প্রায় ৩ হাজার কর্মসংস্থান সৃষ্টি করবে বলে আশা করা হচ্ছে। এছাড়া বৃহত্তর বেসরকারি খাতের বাণিজ্যিক অবকাঠামো উন্নয়নে অর্থায়ন এবং বিনিয়োগের ক্ষেত্রে অনুঘটক হিসেবে কাজ করবে এই অর্থায়ন। সে সঙ্গে সরকারের পিপিপি কৌশল কার্যকর করতে সহায়তা করবে। ",22/9/2020,economics
সোনালী ব্যাংক ও ঢাকা কমার্স কলেজের মধ্যে চুক্তি,"ঢাকা কমার্স কলেজের শিক্ষার্থীদের সব ধরণের বেতন/ফি/ভর্তি রেজিস্ট্রেশন ফি সোনালী পেমেন্ট গেটওয়ের সিস্টেমের মাধ্যমে কালেকশন করবে সোনালী ব্যাংক লিমিটেড মিরপুর সেকশন-১ শাখা।



এ উপলক্ষে বুধবার ঢাকা কমার্স কলেজের সঙ্গে সোনালী ব্যাংকের চুক্তি হয়েছে। চুক্তিতে স্বাক্ষর করেন ব্যাংকের সিএফও সুভাষ চন্দ্র দাস ও কমার্স কলেজের প্রিন্সিপাল সফিকুল ইসলাম। উপস্থিত ছিলেন সোনালী ব্যাংক লিমিটেড মিরপুর সেকশন-১ শাখার এজিএম নাজমুল আহসান, কমার্স কলেজের অধ্যাপক সাইদুর রহমান, শিক্ষক আশরাফসহ কলেজের আরও শিক্ষকরা।সোনালী ব্যাংকের সিইও অ্যান্ড এমডির সার্বিক নির্দেশনায়, সিএফও সুভাষ চন্দ্র দাসের ঐকান্তিক প্রচেষ্টায় ও প্রিন্সিপাল অফিস মিরপুর শাখার ডিজিএম তানজিমুল ইসলামের প্রত্যক্ষ তত্ত্বাবধানে এ চুক্তিটি অনুষ্ঠিত হল।
",22/9/2020,economics
ব্যাংকিং খাত সাইবার হামলার শঙ্কামুক্ত,"দেশের তিনটি ইন্টারনেট প্রটোকলে (আইপি) থাকা ম্যালওয়্যার ভাইরাসটি অত্যন্ত সফলভাবে সরিয়ে ফেলা হয়েছে। এখন আর ইন্টারনেট সিস্টেমসের কোথাও ম্যালওয়্যার ভাইরাসের অস্তিত্ব নেই। ফলে দেশের ব্যাংকিং খাত আপাতত সাইবার হামলার শঙ্কামুক্ত।



এ কারণে সরকারের তথ্যপ্রযুক্তি বিভাগের বাংলাদেশ কম্পিউটার কাউন্সিলের (বিসিসি) আওতায় গঠিত সাইবার ইনসিডেন্ট রেসপন্স টিমের (সার্ট) জারি করা সর্বোচ্চ সতর্কতা আপাতত প্রত্যাহার করা হয়েছে। সংশ্লিষ্ট সূত্রে এসব তথ্য জানা গেছে।ব্যাংকগুলো তাদের অনলাইন লেনদেন সফটওয়্যারের নিরাপত্তা ব্যবস্থার সন্তুষ্টি অনুযায়ী ধীরে ধীরে স্বাভাবিক লেনদেনে যেতে পারে। আন্তর্জাতিকভাবে ব্যাংকিং খাতেও সাইবার হামলার বিষয়ে জারি করা রেড অ্যালার্ট প্রত্যাহার করা হয়েছে। তবে সাধারণ সতর্কতা সংকেত থাকবে। বাংলাদেশেও এটি বহাল থাকবে।এদিকে কয়েকটি বাণিজ্যিক ব্যাংকের প্রধান নির্বাহীর সঙ্গে আলাপ করে জানা গেছে, তারা আরও কিছুদিন সতর্কতা অব্যাহত রাখবে। এর মধ্যে অনলাইন লেনদেনের সফটওয়্যারের নিরাপত্তা ব্যবস্থা আরও বাড়ানো হবে। পর্যায়ক্রমে তারা স্বাভাবিক লেনদেনে যাবে। তবে এ বিষয়ে কেন্দ্রীয় ব্যাংকের পরবর্তী নির্দেশনার অপেক্ষায় রয়েছে তারা।কেন্দ্রীয় ব্যাংক সূত্র জানায়, ভাইরাসটি সরিয়ে ফেলার তথ্য তারা পেয়েছে। এখন কেন্দ্রীয় ব্যাংকসহ সব বাণিজ্যিক ব্যাংকের অনলাইন লেনদেন সফটওয়্যারের নিরাপত্তা ব্যবস্থা পরীক্ষা-নিরীক্ষার পর ধীরে ধীরে স্বাভাবিক লেনদেনে যাওয়ার পরামর্শ দেয়া হবে। এ ব্যাপারে অচিরেই নতুন নির্দেশনা জারি করা হবে।এ বিষয়ে বাংলাদেশ কম্পিউটার কাউন্সিলের (বিসিসি) পরিচালক ও সার্টের প্রকল্প পরিচালক তারেক এম বরকতউল্লাহ বলেন, ম্যালওয়্যার ভাইরাসটি তিনটি ইন্টারনেট প্রটোকল (আইপি) থেকে সরিয়ে ফেলা হয়েছে। এখন আর কোনো হুমকির আশঙ্কা নেই। আমরা আপাতত বিপন্মুক্ত।সূত্র জানায়, ২৮ আগস্ট বাংলাদেশের ইন্টারনেট ব্যবস্থাপনায় ম্যালওয়্যার ভাইরাসটির অস্তিত্ব খুঁজে পায় সার্ট। সঙ্গে সঙ্গে তারা কেন্দ্রীয় ব্যাংকসহ সংশ্লিষ্ট প্রতিষ্ঠানগুলোতে এ তথ্য জানিয়ে দেয়। কেন্দ্রীয় ব্যাংক বাণিজ্যিক ব্যাংক ও আর্থিক প্রতিষ্ঠানগুলোকে অনলাইন লেনদেনে সর্বোচ্চ সতর্ক থাকার নির্দেশ দেয়। এরপর এটিএম সেবাসহ সব ধরনের অনলাইন ব্যাংকিং সেবা সীমিত করা হয়।এক ব্যাংকের এটিএম বুথে নিজস্ব কার্ড ছাড়া অন্য ব্যাংকের কার্ডে সব ধরনের লেনদেন সাময়িকভাবে স্থগিত করা হয়। একই সঙ্গে এটিএম বুথগুলোতে ব্যাংকিং সেবার ধরনও কমিয়ে দেয়া হয়। নগদ টাকা তোলা ছাড়া অন্য ব্যাংকের বা গ্রাহকের হিসাবে টাকা স্থানান্তরে লাগাম টানা হয়। এছাড়া ব্যাংকগুলো সব ধরনের অনলাইন, সুইফট, ন্যাশনাল পেমেন্ট সুইচ, বৈদেশিক মুদ্রা লেনদেনে সতর্কতামূলক ব্যবস্থা নেয়, যা আরও কিছু দিন বহাল রাখা হবে বলে ব্যাংকগুলোর সূত্রে জানা গেছে। ফলে ব্যাংকগুলোর এটিএম সেবা রাত ১১টা থেকে সকাল ৭টা পর্যন্ত বন্ধ থাকবে।বিসিসির সাইবার বিশেষজ্ঞরা ফরেনসিক ল্যাবে ব্যাপক অনুসন্ধান করে দেশের তিনটি আইপিতে ম্যালওয়্যার ভাইরাসের অবস্থান শনাক্ত করে। এর মধ্যে একটি ইন্টারনেট সার্ভিস প্রোভাইডারে (আইএসপি) সাইবার হামলার ঘটনা ঘটেছে। তবে এতে তেমন কোনো ক্ষতি হয়নি। বুধবার ভাইরাসটি সফলভাবে সরিয়ে ফেলা সম্ভব হয়েছে।বিশ্বব্যাপী আর্থিক খাতে সাইবার হামলা হতে পারে- মার্কিন বৈদেশিক গোয়েন্দা সংস্থা ফেডারেল ব্যুরো অব ইনভেস্টিগেশনের (এফবিআই) সাইবার ইউনিটের এমন সতর্কতা জারির পর বিশ্বব্যাপীও আর্থিক খাতগুলো সতর্ক অবস্থান নেয়।",22/9/2020,economics
ব্যাংকিং খাতে খেলাপির ৮৭ শতাংশই মন্দ ঋণ,"ব্যাংকিং খাতে খেলাপি ঋণের প্রায় ৮৭ শতাংশই মন্দ মানের (কুঋণ)। এর পরিমাণ ৮৩ হাজার ৬৪২ কোটি টাকা। গত ছয় মাসে মন্দ ঋণ বেড়েছে প্রায় ১ হাজার ৭৬৩ কোটি টাকা। এর বাইরে অবলোপনকৃত (রাইট অফ) মন্দ ঋণ রয়েছে আরও ৪৪ হাজার ২৮০ কোটি টাকা।



বিভিন্ন সময়ে ব্যাংকগুলোর খেলাপি ঋণের মূল হিসাব থেকে এটা বাদ দেয়া হয়েছে। সব মিলিয়ে আদায় অযোগ্য খেলাপি ঋণের পরিমাণ এক লাখ ২৭ হাজার ৯২২ কোটি টাকা। আর সরকারি ব্যাংকগুলোতেই আদায় অযোগ্য খেলাপি ঋণ বেশি। বাংলাদেশ ব্যাংকের হালনাগাদ প্রতিবেদন পর্যালোচনায় এসব তথ্য উঠে এসেছে।বিশ্লেষকরা বলছেন, যথাযথ নিয়মাচার ও ঝুঁকি ব্যবস্থাপনা সর্বোত্তম পরিপালন না করে ঋণ অনুমোদন ও বিতরণ করায় ঋণের বড় অংশই খেলাপি হয়ে একটা সময় আদায় অযোগ্য হয়ে পড়ছে। এই মানের ঋণ আদায়ের সম্ভাবনা একেবারেই ক্ষীণ। এই ঋণের বিপরীতে প্রয়োজনীয় প্রভিশন সংরক্ষণ করতে গিয়ে ব্যাংকগুলোর পরিচালন আয় কমে নিট মুনাফায় প্রভাব পড়ছে।জানতে চাইলে বাংলাদেশ ব্যাংকের সাবেক ডেপুটি গভর্নর খোন্দকার ইব্রাহিম খালেদ যুগান্তরকে বলেন, মন্দমানের খেলাপি ঋণ ফিরে আসার সম্ভাবনা কম। তার মানে মোট খেলাপির ৮৭ শতাংশই আদায় অযোগ্য। এটা অত্যন্ত ভয়াবহ চিত্র। এখানেই শেষ নয়, ২ শতাংশ ডাউন পেমেন্ট নিয়ে যে পুনঃতফসিল করা হয়েছে, তার বেশিরভাগই মন্দ ঋণ। অর্থাৎ মন্দ ঋণের হার আরও বাড়বে। তিনি বলেন, খেলাপিদের আর সুযোগ দেয়া যাবে না। আগে যারা সুবিধা নিয়েছেন, তারা যেন নতুন করে খেলাপি না হন-সেদিকে নজর দিতে হবে।এ প্রসঙ্গে জ্যেষ্ঠ ব্যাংকার সৈয়দ আবু নাসের বখতিয়ার আহমেদ যুগান্তরকে বলেন, মোট খেলাপির ৮৭ শতাংশ মন্দ ঋণ। এটা খুবই বিপজ্জনক সংকেত। তিনি বলেন, সব সময় আইনের ফাঁকফোকর দিয়ে বড় ঋণখেলাপিরা বেরিয়ে যাচ্ছেন। তারা ব্যাংকে খেলাপি হলেও প্রকাশ্যে সবই করছেন। মনে হয় এটা কোনো অপরাধের মধ্যেই পড়ে না। তাদের রয়েছে বিলাসবহুল বাড়ি, গাড়ি এমনকি বিভিন্ন সময় গণমাধ্যমের খবরে দেখা যায় তারা দেশের বাইরেও মুদ্রা নিয়ে যাচ্ছেন। কিন্তু তাদের বিরুদ্ধে কোনো ব্যবস্থা নেয়া হয় না। তার মতে, সুশাসন এবং সদিচ্ছা না থাকলে খেলাপির এই সংস্কৃতি থেকে বের হওয়া যাবে না।বাংলাদেশ ব্যাংকের নিয়ম অনুযায়ী, খেলাপি ঋণের তিনটি পর্যায় রয়েছে। এগুলো হল : নিুমান, সন্দেহজনক ও মন্দ মান। অর্থাৎ সর্বশেষ ধাপের খেলাপি ঋণকে মন্দ বা ক্ষতিজনক বলে ধরা হয়। এটা ব্যাংকের ঝুঁকিভিত্তিক সম্পদ হিসেবেও বিবেচিত। এ জন্য এই ঋণের বিপরীতে ব্যাংকগুলোকে শতভাগ প্রভিশন রাখতে হয়। অপর দুটি পর্যায়ের মধ্যে সন্দেহজনক ঋণে ৫০ শতাংশ ও নিুমানের ঋণে ২০ শতাংশ প্রভিশন রাখতে হয়।সংশ্লিষ্ট বিভিন্ন সূত্র জানায়, বিভিন্ন আর্থিক অনিয়ম, দুর্নীতি, তদবির ও ব্যবস্থাপনাগত দুর্বলতার সুযোগ কাজে লাগিয়ে বিভিন্ন সময়ে ব্যাংক থেকে হাজার হাজার কোটি টাকার ঋণ বের করে নেয়া হয়েছে। এখন সেই ঋণের একটা বড় অংশ খেলাপি হয়ে মন্দ মানে পরিণত হয়েছে।কেন্দ্রীয় ব্যাংকের প্রতিবেদন বিশ্লেষণ করে আরও দেখা যায়, মোট মন্দ ঋণের ৭৪ দশমিক ৬৬ শতাংশই রাষ্ট্রায়ত্ত ৬ ব্যাংকের। এর পরিমাণ ৩৯ হাজার ৮৬৩ কোটি ৮১ লাখ টাকা। এর পরেই রয়েছে বেসরকারি খাতের ব্যাংকগুলো। বেসরকারি ব্যাংকের মোট মন্দ ঋণের পরিমাণ ৩৮ হাজার ১৫৭ কোটি ২৪ লাখ টাকা, যা মোট মন্দ ঋণের ৪৫ দশমিক ৬২ শতাংশ। এ ছাড়া বিদেশি ও বিশেষায়িত ব্যাংকগুলোর যথাক্রমে ২ দশমিক ৩০ ও ৪ দশমিক ৪১ শতাংশ মন্দ ঋণ রয়েছে।মহামারী করোনার কারণে চলতি বছরের জানুয়ারি থেকে সেপ্টেম্বর পর্যন্ত ঋণ পরিশোধে ছাড় দেয়ায় প্রথম তিন মাসে (মার্চ প্রান্তিক) খেলাপি ঋণ ১ হাজার ৮০০ কোটি টাকা কমে ৯২ হাজার ৫১০ কোটি টাকায় নেমে আসে। দ্বিতীয় তিন মাসে (জুন প্রান্তিক) আবার খেলাপি ঋণ ৩ হাজার ৬০৬ কোটি টাকা বেড়ে ৯৬ হাজার ১১৬ কোটি টাকায় দাঁড়িয়েছে। এই খেলাপির মধ্যে ৮৩ হাজার ৬৪২ কোটি টাকাই মন্দ মানের, যা মোট খেলাপির প্রায় ৮৭ শতাংশ। গত বছরের ডিসেম্বরে ৯৪ হাজার ৩১২ কোটি টাকা খেলাপি ঋণের মধ্যে মন্দ মানের খেলাপি ছিল ৮১ হাজার ৮৭৯ কোটি টাকা। সে হিসাবে গত ছয় মাসের ব্যবধানে মন্দ মানের খেলাপি বেড়েছে প্রায় ১ হাজার ৭৬৩ কোটি টাকা।ব্যাংকভিত্তিক খেলাপি ঋণ বিশ্লেষণ করে দেখা যায়, চলতি বছরের জুন পর্যন্ত রাষ্ট্রায়ত্ত বাণিজ্যিক ব্যাংকে খেলাপি ঋণের গড় হার ২২ দশমিক ৭৩ শতাংশ। এই হার বেসরকারি বাণিজ্যিক ব্যাংকে ৫ দশমিক ৮৬ শতাংশ, বিদেশি ব্যাংকে ৫ দশমিক ৪১ শতাংশ ও বিশেষায়িত ব্যাংকের ১৫ দশমিক ৯২ শতাংশ। তবে মার্চে এই হার ছিল রাষ্ট্রায়ত্ত বাণিজ্যিক ব্যাংকে ২২ দশমিক ৮২ শতাংশ, বেসরকারি বাণিজ্যিক ব্যাংকে ৫ দশমিক ৬৩ শতাংশ, বিদেশি ব্যাংকে ৫ দশমিক ৫৯ শতাংশ এবং বিশেষায়িত ব্যাংকে ১৫ দশমিক ১০ শতাংশ। অর্থাৎ গত তিন মাসে সরকারি মালিকানাধীন বাণিজ্যিক ব্যাংক ও বিদেশি ব্যাংকের খেলাপি ঋণের গড় হার যথাক্রমে ০.০৯ ও ০.১০ শতাংশ হ্রাস পেয়েছে। অন্যদিকে বেসরকারি মালিকানাধীন বাণিজ্যিক ব্যাংক ও বিশেষায়িত ব্যাংকের খেলাপি ঋণের গড় হার যথাক্রমে ০.২৩ ও ০.৮২ শতাংশ বৃদ্ধি পেয়েছে।",22/9/2020,economics
ইন্টারনেট ব্যাংকিংয়ে দৈনিক পাঁচ লাখ টাকা লেনদেনের সুযোগ,"ইন্টারনেট ব্যাংকিংয়ে একজন গ্রাহককে প্রতিদিন পাঁচ লাখ টাকা পর্যন্ত লেনদেন করার সুযোগ দিয়ে সার্কুলার জারি করেছে বাংলাদেশ ব্যাংক। আগামী ১০ সেপ্টেম্বর থেকে এই লেনদেনের নতুন সীমা কার্যকর হবে।



রোববার বাংলাদেশ ব্যাংক এ সংক্রান্ত একটি সার্কুলার সব ব্যাংকের প্রধান নির্বাহীদের কাছে পাঠিয়েছে। সার্কুলারের শিরোনাম হল ‘এনপিএসবি এর মাধ্যমে ইন্টারনেট ব্যাংকিং ফান্ড ট্রান্সফার (আইবিএফটি) লেনদেনের ঊর্ধ্বসীমা পুনঃনির্ধারণ’।এতে বলা হয়েছে, সম্প্রতি ন্যাশনাল পেমেন্ট সুইচ বাংলাদেশের (এনপিএসবি) আওতাধীন ব্যাংকগুলোর তথ্য-প্রযুক্তিনির্ভর আন্তঃব্যাংক সেবা ক্রমান্বয়ে জনপ্রিয় হয়ে ওঠায় এবং লেনদেন ক্রমাগত বৃদ্ধি পাওয়ার পরিপেক্ষিতে এনপিএসবির মাধ্যমে ইন্টারনেট ব্যাংকিং ফান্ড ট্রান্সফারের (আইবিএফটি) লেনদেনের এই সীমা বাড়ানো হয়েছে।একজন গ্রাহক একবারে সর্বোচ্চ এক লাখ টাকা লেনদেন করতে পারবেন। প্রতিদিন মোট ১০টি লেনদেন করা যাবে। এই ১০ বারে মোট পাঁচ লাখ টাকা লেনদেন করা যাবে। যা এতদিন একজন গ্রাহক প্রতিদিন সর্বোচ্চ পাঁচটি লেনদেন করতে পারতেন এবং প্রতিবারে সর্বোচ্চ ৫০ হাজার টাকা করে মোট দুই লাখ টাকা পর্যন্ত লেনদেন করার সুযোগ ছিল।এ ছাড়া প্রতিষ্ঠানের ক্ষেত্রে প্রতিদিন ১০ লাখ টাকা পর্যন্ত লেনদেন করার সুযোগ দেয়া হয়েছে। একবারে লেনদেন করা যাবে সর্বোচ্চ দুই লাখ টাকা। প্রতিদিন মোট ২০টি লেনদেন করা যাবে। যা এতদিন প্রতিষ্ঠানের ক্ষেত্রে লেনদেনের সুযোগ ছিল সর্বোচ্চ পাঁচ লাখ টাকা পর্যন্ত। প্রতিদিন মোট ১০টি লেনদেন করা যেত। একবারে লেনদেন করা যেত এক লাখ টাকা।",22/9/2020,economics
রাষ্ট্রায়ত্ত ব্যাংকের খেলাপি ঋণ ৪১ হাজার ৫৮৩ কোটি টাকা,"অর্থমন্ত্রী আ হ ম মুস্তফা কামাল জাতীয় সংসদকে জানিয়েছেন, রাষ্ট্রায়ত্ত ব্যাংকগুলোর খেলাপি ঋণের পরিমাণ ৪১ হাজার ৫৮৩ কোটি টাকা।



রোববার জাতীয় সংসদে মসিউর রহমান রাঙ্গার প্রশ্নের জবাবে তিনি এ তথ্য জানিয়ে বলেন, বর্তমানে (৩০ জুন ২০২০) রাষ্ট্রমালিকানাধীন ব্যাংকগুলোর মোট এক লাখ ৮২ হাজার ৪০৫ কোটি টাকা ঋণের বিপরীতে খেলাপি ঋণের পরিমাণ ৪১ হাজার ৫৮৩ কোটি টাকা।অর্থমন্ত্রীর দেয়া তথ্য অনুযায়ী, রাষ্টায়ত্ত ব্যাংকগুলোর খেলাপি ঋণের মধ্যে সোনালী ব্যাংকের খেলাপি ঋণ আট হাজার ৪৬৭ কোটি টাকা, জনতা ব্যাংকের খেলাপি ঋণ ১৫ হাজার ৯৭৪ কোটি টাকা, অগ্রণী ব্যাংকের খেলাপি ঋণ পাঁচ হাজার ৩৩৮ কোটি টাকা, রূপালী ব্যাংকের খেলাপি ঋণ চার হাজার ৯০ কোটি টাকা, বেসিক ব্যাংকের খেলাপি ঋণ সাত হাজার ১৫৬ কোটি টাকা ও বাংলাদেশ ডেভেলপমেন্ট ব্যাংকের খেলাপি ঋণ ৫৫৮ কোটি টাকা।খেলাপি ঋণ আদায়ে সরকার নানাবিধ পদক্ষেপ গ্রহণ করেছে উল্লেখ করে প্রশ্নের জবাবে মন্ত্রী জানান, খেলাপি ঋণ আদায়ে ব্যাংকগুলো বিকল্প-বিরোধ নিষ্পত্তি পদ্ধতি ব্যবহার করছে। এক্ষেত্রে সফল না হলে মামলা দায়ের করা হচ্ছে।অর্থমন্ত্রী আরও জানান, গত ৫ বছরে (২০১৫-২০১৯) সোনালী ব্যাংক পাঁচ হাজার ৩০৫ কোটি ২৯ লাখ, জনতা ব্যাংক দুই হাজার ৮৬১ কোটি ৬৩ লাখ, অগ্রণী ব্যাংক দুই হাজার ৯৫৫ কোটি ৩৪ লাখ, রূপালী ব্যাংক এক হাজার ৮৫ কোটি ৩০ লাখ, বেসিক ব্যাংক ৮৮০ কোটি ৮৬ লাখ ও বাংলাদেশ ডেভেলপমেন্ট ব্যাংক এক হাজার ৭১ কোটি ৮ লাখ টাকা খেলাপি ঋণ আদায় করেছে।
ঋণ মওকুফ : নিজাম উদ্দিন হাজারীর প্রশ্নের জবাবে অর্থমন্ত্রী জানান, রাষ্ট্রায়ত্ত ব্যাংকগুলো ১ জানুয়ারি ২০০৯ থেকে ২৯ ফেব্রুয়ারি ২০২০ পর্যন্ত মোট ১৪ হাজার ৫৬০ কোটি ৭৬ লাখ টাকা ঋণ মওকুফ করেছে।হাবিবর রহমানের প্রশ্নের জবাবে অর্থমন্ত্রী জানান, বর্তমানে আমদানী পর্যায়ে ১৬ হাজার ১টি শুল্ক মামলার বিপরীতে অনাদায়ী রাজস্বের পরিমাণ সাত হাজার ৫৮৯ কোটি ১৮ লাখ টাকা।হারুনুর রশীদের প্রশ্নের জবাবে আ হ ম মুস্তফা কামাল জানান, স্বাধীনতার পর থেকে এ পর্যন্ত সাত হাজার ৫৫৫ দশমিক ৭৩৭ মিলিয়ন মার্কিন ডলার ঋণ সহায়তার প্রদানে ভারত ও বাংলাদেশ ঋণ চুক্তি স্বাক্ষরিত হয়েছে। ৩০ জুন ২০২০ পর্যন্ত ৯০৪ দশমিক ৭৫৫ মিলিয়ন মার্কিন ডলার অর্থ ছাড় হয়েছে। তবে এই অর্থনৈতিক গতি মূলত প্রধানমন্ত্রী শেখ হাসিনার বর্তমান সরকারের মেয়াদেই গতি লাভ করেছে। বর্তমান সরকারের সময়ে তিনটি এলওসি চুক্তির আওতায় সাত দশমিক ৫৪৮ বিলিয়ন মার্কিন ডলারের চুক্তি স্বাক্ষরিত হয়েছে। এ সব ঋণের আওতায় অবকাঠামো উন্নয়ন খাতে একাধিক প্রকল্প বাস্তবায়িত হচ্ছে। যা আমাদের অর্থনৈতিক উন্নয়ন ও ব্যক্তিখাতের দেশি-বিদেশি বিনিয়োগের জন্য সহায়ক পরিবেশ তৈরি করেছে।মোজাফফর হোসেনের প্রশ্নের জবাবে অর্থমন্ত্রী জানান, আমদানি-রফতানিতে অবমূল্যায়ণ ও অতিমূল্যায়নের মাধ্যমে মুদ্রাপাচারের কথা আমরা পত্রপত্রিকায় প্রায়ই দেখতাম। এ সংক্রান্ত অভিযোগ আজকাল আর শুনি না। তবে, সুনির্দিষ্ট মানিলন্ডরিংয়ের অভিযোগ পাওয়ার ভিত্তিতে বাংলাদেশ ব্যাংক ও সংশ্লিষ্ট আইন প্রয়োগকারী সংস্থা নিয়মিতভাবে তা খতিয়ে দেখছে। অভিযোগের সত্যতা পাওয়া গেলে আইনানুগ যথাযথ ব্যবস্থা গ্রহণ করা হচ্ছে।",22/9/2020,economics
"ভাইরাসের কৌশল আবিষ্কার, এ সপ্তাহেই অকেজো","বাংলাদেশের ব্যাংকিং খাতে সাইবার হামলা চালানোর মতো ম্যালওয়ার ভাইরাসের অবস্থান শনাক্ত করার পর এটিকে অকেজো করতে কাজ শুরু করেন তথ্য প্রযুক্তি বিশেষজ্ঞরা। টানা আট দিন কাজ করার পর তারা ভাইরাসটি কীভাবে আক্রমণ করতে পারে সে কৌশল আবিষ্কার করেছেন। এখন ভাইরাসটির কার্যকারিতা অকেজো করা সহজ হবে।



চলতি সপ্তাহের মধ্যেই এটিকে ব্লক বা অকেজো করা সম্ভব হবে বলে জানিয়েছেন তথ্য প্রযুক্তি বিশেষজ্ঞরা। অনেকে বলেছেন, আগামী সোম বা মঙ্গলবারের মধ্যেই অনলাইন লেনদেন পদ্ধতি থেকে ভাইরাসটিকে ক্লিন করা যাবে।সূত্র জানায়, ভাইরাসটি অকার্যকর না হওয়া পর্যন্ত সর্বোচ্চ সতর্ক থাকতে বাণিজ্যিক ব্যাংকগুলোকে নির্দেশ দিয়েছে কেন্দ্রীয় ব্যাংক। সতর্কতা হিসেবে ব্যাংকগুলো এটিএম বুথ ও অনলাইন ব্যাংকিং সেবা সীমিত করা হয়েছে। অনেক ব্যাংক নিজস্ব কার্ড ছাড়া অন্য ব্যাংকের বা আন্তর্জাতিক কার্ডের লেনদেন স্থগিত করেছে। প্রতিটি ব্যাংকই তাদের অনলাইন লেনদেনের সফটওয়্যারকে শক্তিশালী করতে বাংলাদেশ কম্পিউটার কাউন্সিলের (বিসিসি) গাইডলাইন অনুযায়ী কাজ করছে। ভাইরাসটি অকেজো হলে স্বাভাবিক লেনদেনে ফিরে যাবে ব্যাংকগুলো।এদিকে বিশ্বব্যাপী আর্থিক খাতে সাইবার হামলা হতে পারে বলে সতর্কতা জারি করেছে মার্কিন বৈদেশিক গোয়েন্দা সংস্থা ফেডারেশন ব্যুারো অব ইনভেস্টিগেশন (এফবিআই)। এফবিআইয়ের সাইবার সিকিউরিটি বিভাগের গোয়েন্দারা ভাইরাসটির উৎস সম্পর্কে জানতে বিশদভাবে কাজ করছে। তাদের সঙ্গে বাংলাদেশসহ বিভিন্ন দেশের সাইবার গোয়েন্দারাও কাজ করছেন।দেশে সাইবার সিকিউরিটি নিয়ে কাজ করে বাংলাদেশ কম্পিউটার কাউন্সিল (বিসিসি)। গত সপ্তাহে বাংলাদেশের আর্থিক খাতের অনলাইন সিস্টেমসে একটি ম্যালওয়্যার সফটওয়্যার বা ভাইরাসের সন্ধান পায় বিসিসি। সঙ্গে সঙ্গে তারা বাংলাদেশ ব্যাংকসহ সংশ্লিষ্ট সবাইকে এ ব্যাপারে সতর্ক করে দেয়। কেন্দ্রীয় ব্যাংকসহ বাণিজ্যিক ব্যাংকগুলোও এ ব্যাপারে সতর্ক হয়ে উঠে। অনলাইন লেনদেন সীমিত করা হয়। একইসঙ্গে আরোপ করা হয় বাড়তি সতর্কতা। যা এখনও অব্যাহত রয়েছে। অনেক ব্যাংকের এটিএম বুথে নিজস্ব কার্ড ছাড়া অন্য ব্যাংকের কার্ডের মাধ্যমে লেনদেন সাময়িকভাবে স্থগিত করা হয়েছে। আন্তর্জাতিক কার্ডের লেনদেনেও সতর্কতা অনুসরণ করা হচ্ছে। আগে এটিএম বুথগুলো সারারাত খোলা থাকত। এখন জনবহুল এলাকায় খোলা থাকে রাত ১১টা পর্যন্ত। জেলা বা উপজেলা শহরে রাত ৮টার পর বন্ধ করে দেয়া হয়। এটিএম বুথে লেনদেনের সময় ব্যাংক কর্মকর্তারা সতর্কভাবে পর্যবেক্ষণ করেন। অনেক বুথের ওপর গোয়েন্দাদের নজরদারিও রয়েছে।এ বিষয়ে বাংলাদেশ কম্পিউটার কাউন্সিলের পরিচালক তারেক বরকতউল্লাহ বলেন, ম্যালওয়্যার ভাইরাসটি নিয়ে সাইবার ল্যাবে অনেক পরীক্ষা-নিরীক্ষা হয়েছে। এটি কীভাবে আর্থিক খাতে হামলা চালাতে পারে তার কৌশল আবিষ্কার করা হয়েছে। ফলে এটিকে অকেজো করা সহজ হবে।তিনি আরও বলেন, আমরা আশা করছি- আগামী সোম বা মঙ্গলবারের মধ্যে এটিকে ব্লক করতে পারব।ভাইরাসটি ব্লক হয়ে গেলে আর্থিক খাতে অনলাইন লেনদেন পদ্ধতি পর্যায়ক্রমে স্বাভাবিক হয়ে আসবে বলে আশাবাদ ব্যক্ত করেন তিনি।বাংলাদেশ ব্যাংক সূত্র জানায়, ভাইরাসটি অকেজো করতে বা অনলাইন লেনদেন পদ্ধতিতে ব্যবহৃত সফটওয়্যারের মান আরও শক্তিশালী করতে ব্যাংকগুলো দিনরাত কাজ করছে। ছুটির দিনেও তারা এ বিষয়ে কাজ করে যাচ্ছে। এখনও কোথাও ভাইরাসটি হামলা চালাতে পারেনি। তারা আশা করছেন, আর হামলা করতে পারবে না।অনলাইন লেনদেনে ভাইরাসটির কার্যকারিতা অকেজো করতে কম্পিউটার কাউন্সিল থেকে দেয়া গাউডলাইন অনুযায়ী কাজ করছে ব্যাংকগুলো। কেন্দ্রীয় ব্যাংকের পক্ষ থেকেও বিষয়টি তদারকি করা হচ্ছে।ম্যালওয়্যার ভাইরাসটি দিয়ে অনলাইন সিস্টেমসের গোপনীয় তথ্য যেমন চুরি করা সম্ভব, তেমনি গ্রাহকের লেনদেনের নির্দেশনাকে অন্যত্র সরিয়ে নেয়াও যায়। ফলে গ্রাহক যেখানে টাকা স্থানান্তর করছেন সেখানে না গিয়ে অন্যত্র চলে যাবে। একইভাবে গ্রাহকের পাসওয়ার্ড, ইউজার নেমসহ গোপনীয় তথ্য চুরি করে সহজেই টাকা হাতিয়ে নেয়া সম্ভব। অনলাইন ব্যবস্থা হ্যাক করে এর আগে বেশ কয়েক দফা বাংলাদেশের বিভিন্ন ব্যাংক থেকে টাকা চুরি করা হয়েছে।এদিকে বিশ্বজুড়ে ব্যাংকিং খাত হ্যাকিংয়ের মাধ্যমে অর্থ চুরি হতে পারে বলে সতর্কতা জারি করেছে বৈদেশিক মার্কিন গোয়েন্দা সংস্থা এফবিআই। তারা বলেছে, উত্তর কোরিয়ার একটি হ্যাকার গ্রুপ এর নেপথ্যে থাকতে পারে। এ লক্ষ্যে গ্রুপটি আর্তিক খাতের অনলাইন সিস্টেমসে ম্যালওয়্যার ভাইরাস ছড়িয়ে দিয়েছে। এটি কেউ ক্লিক করলেই ভাইরাসটি কার্যক্রম শুরু করবে। সে কারণে এটিতে কোনো ধরনের ক্লিক না করার পরামর্শ দিয়েছে এফবিআই।তারা আরও বলেছে, হ্যাকার গ্রুপটি অত্যন্ত সুসংগঠিত। তারা শক্তিশালীভাবে সাইবার হামলা চালাতে পারে। তাদের হামলায় অনলাইন সিস্টেমস তছনছ হয়ে যেতে পারে।",22/9/2020,economics
"ব্যাংকে সাইবার হামলার আশঙ্কা, সতর্কতা জারি","২০১৬ সালে যেভাবে সাইবার হামলা করে বাংলাদেশ ব্যাংকের রিজার্ভ চুরি করা হয়েছিল, সেইভাবে আবার সাইবার হামলা হওয়ার আশঙ্কা করা হচ্ছে। উত্তর কোরিয়ার একটি হ্যাকার গ্রুপ এই হামলা চালাতে পারে বলে ব্যাংকগুলোকে সতর্ক থাকার নির্দেশ দিয়েছে বাংলাদেশ ব্যাংক।



ফলে অনেক ব্যাংক অনলাইন ব্যাংকিং সেবা সীমিত করেছে। কোনো ব্যাংক অন্য ব্যাংকের গ্রাহকদের এটিএম থেকে টাকা উত্তোলন করতে দিচ্ছে না। অনলাইন লেনদেন সীমিত করা হয়েছে। এটিএম বুথগুলোয়ও বাড়তি সতর্কতামূলক ব্যবস্থা নেয়া হয়েছে। ব্যাংকের নিজস্ব কর্মীদের পাশাপাশি সরকারের বিভিন্ন গোয়েন্দা সংস্থা থেকেও এ ব্যাপারে নজরদারি করা হচ্ছে। সব মিলিয়ে এ বিষয়ে কেন্দ্রীয় ব্যাংকসহ বাণিজ্যিক ব্যাংকগুলো সর্বোচ্চ সতর্ক অবস্থানে রয়েছে। আর্থিক খাতের অনলাইন সিস্টেমে চিহ্নিত ম্যালওয়্যার সফটওয়্যারটি অকেজো করতে বাংলাদেশ কম্পিউটার কাউন্সিল, বাংলাদেশ ব্যাংক, বাণিজ্যিক ব্যাংক ও আন্তর্জাতিক বিভিন্ন সংস্থা কাজ করছে। সংশ্লিষ্ট একাধিক সূত্রে এসব তথ্য জানা গেছে। সূত্র জানায়, গত সপ্তাহে দেশের আর্থিক খাতের অনলাইন সিস্টেমে একটি ম্যালওয়্যার সফটওয়্যার বা ভাইরাসের সন্ধান পায় বাংলাদেশ কম্পিউটার কাউন্সিল (বিসিসি)। সঙ্গে সঙ্গে তারা বাংলাদেশ ব্যাংকসহ সংশ্লিষ্ট সবাইকে এ ব্যাপারে সতর্ক করে। কেন্দ্রীয় ব্যাংকসহ বাণিজ্যিক ব্যাংকগুলোও এ ব্যাপারে সতর্ক হয়ে ওঠে। অনলাইন লেনদেন সীমিত করা হয়। একইসঙ্গে আরোপ করা হয় বাড়তি সতর্কতা, যা এখনও অব্যাহত রয়েছে। অনেক ব্যাংকের এটিএম বুথে নিজস্ব কার্ড ছাড়া অন্য ব্যাংকের কার্ডের মাধ্যমে লেনদেন সাময়িকভাবে স্থগিত করা হয়েছে। আন্তর্জাতিক কার্ডের লেনদেনেও সতর্কতা অনুসরণ করা হচ্ছে। আগে এটিএম বুথগুলো সারা রাত খোলা থাকত। এখন জনবহুল এলাকায় খোলা রাখা হচ্ছে রাত ১১টা পর্যন্ত। গ্রামে রাত ৮টার পর বন্ধ করে দেয়া হচ্ছে। সতর্কতা তুলে না নেয়া পর্যন্ত এসব ব্যবস্থা অব্যাহত থাকবে বলে জানা গেছে।ম্যালওয়্যার সফটওয়্যারের মাধ্যমে ২০১৬ সালে যুক্তরাষ্ট্রের কেন্দ্রীয় ব্যাংক ফেডারেল রিজার্ভ বা ফেড-এর নিউইয়র্ক শাখায় থাকা বাংলাদেশ ব্যাংকের বৈদেশিক মুদ্রার রিজার্ভের অর্থ চুরি হয়েছিল। ম্যালওয়্যার হচ্ছে এমন একটি গোপন সফটওয়্যার যা কোনো মেইল বা বার্তার মাধ্যমে যে কোনো একটি অনলাইন সিস্টেমে প্রবেশ করে এর সব ধরনের অতি গোপনীয় তথ্য কপি করে উৎসস্থলে বা প্রেরকের কাছে পাঠাতে পারে বা অন্যত্র সরিয়ে দিতে পারে। এগুলো ব্যবহার করে ম্যালওয়্যারের প্রেরক সিস্টেম হ্যাক করতে পারে। অর্থসহ অন্যান্য তথ্য চুরি করতে পারে।এ বিষয়ে বাংলাদেশ কম্পিউটার কাউন্সিলের পরিচালক তারেক বরকতউল্লাহ বলেন, ম্যালওয়্যারের সন্ধান পাওয়ার সঙ্গে সঙ্গে সংশ্লিষ্টদের সতর্ক করা হয়েছে। সতর্কতামূলক ব্যবস্থা নেয়ায় এখন ঝুঁকি কিছুটা কমেছে। তবে একেবারে ঝুঁকিমুক্ত হয়নি। সফটওয়্যারটিকে অকেজো বা ক্লিন করতে হবে। এটি কীভাবে করা সম্ভব, সে বিষয়ে কম্পিউটার কাউন্সিল থেকে দেয়া চিঠিতে বিস্তারিত বলা হয়েছে। এর ভিত্তিতে ব্যাংকগুলো কাজ করছে। বেশ কয়েকটি ব্যাংক এ বিষয়ে আমাদের সঙ্গে যোগাযোগ করছে। তাদেরও প্রয়োজনীয় সহযোগিতা করছি। ভাইরাসটি একেবারে ক্লিন না করা পর্যন্ত স্বাভাবিক লেনদেন করা যাবে না। শুধু লেনদেনই নয় সরকারি অন্যান্য তথ্য স্থানান্তরেও সতর্ক থাকতে হবে।এ বিষয়ে বাংলাদেশ ব্যাংকের একজন কর্মকর্তা জানান, ম্যালওয়্যারের কার্যকারিতার একটি নির্দিষ্ট মেয়াদ থাকে। এ মেয়াদ শেষ না হওয়া পর্যন্ত সতর্ক থাকতে হবে। তবে এটির মেয়াদ কতদিন আছে সেটি নিয়ে গবেষণা হচ্ছে। এখনই চূড়ান্ত কিছু বলা যাচ্ছে না।সূত্র জানায়, ম্যালওয়্যারের মাধ্যমে সিস্টেম হ্যাক করে বিভিন্ন দেশে তথ্য ও অর্থ চুরির ঘটনা ঘটছে। এগুলো প্রতিরোধে মার্কিন গোয়েন্দা সংস্থা এফবিআইসহ বিভিন্ন দেশের গোয়েন্দা সংস্থার সাইবার সিকিউরিটি বিভাগ কাজ করছে। দেশেও সাইবার সিকিউরিটি বিভাগের গোয়েন্দারা বিশ্বের বিভিন্ন দেশের সঙ্গে সমন্বয় করে কাজ করছেন।সংশ্লিষ্টরা জানান, কতদিন এরকম সতর্কতামূলক ব্যবস্থা নিতে হবে, সেটি এখনও নিশ্চিত করে কেউ বলতে পারছে না। তবে একটি বেসরকারি ব্যাংকের এমডি জানান, লেনদেন সহজ করার ফলে ঝুঁকির মাত্রা বেড়ে গেছে। যে কারণে ব্যাংকগুলোকে এখন সব সময়ই সর্বোচ্চ সতর্ক থাকতে হয়।ব্যাংকগুলোর তথ্যপ্রযুক্তি ও অনলাইন ব্যাংকিং চ্যানেলের কর্মকর্তারা জানান, সতর্কবার্তা পেয়ে ব্যাংকগুলোতে তদারকি বাড়ানো হয়েছে। অনেক ক্ষেত্রে নিরাপত্তা পিন পরিবর্তন করা হয়েছে। আবার বড় অংকের অনলাইন লেনদেন, বিশেষ করে দেশের বাইরের লেনদেনে আলাদা তদারকিও করা হচ্ছে।",22/9/2020,economics
কার্ড পেমেন্টের প্রথম গ্লোবাল অল-নেটওয়ার্ক কিউআর চালু সিটি ব্যাংকের,"একটি কিউআর কোডে চারটি পেমেন্ট স্কিমসহ আন্তঃব্যবহারযোগ্য কিউআরভিত্তিক পেমেন্ট সলিউশন চালু করেছে সিটি ব্যাংক। আমেরিকান এক্সপ্রেস, ইউনিয়নপে, মাস্টারকার্ড এবং ভিসা- একটি মাত্র কিউআর কোড ব্যবহার করে এই চারটি নেটওয়ার্ক সেবার কার্ডধারীরা অর্থ প্রদান করতে পারবেন। বর্তমানে দেশের ক্রেডিট কার্ড ব্যবহারকারীর ৩৫% সিটি ব্যাংকের গ্রাহক।



এই সেবাটি চালু করার মাধ্যমে সিটি ব্যাংক বাংলাদেশের কোনো ব্যাংক হিসেবে প্রথম তিন নির্দিষ্ট সুবিধাসম্বলিত আন্তঃব্যবহারযোগ্য কিউআর চালু করল। প্রথমত, গ্রাহকদের বিভিন্ন পেমেন্ট নেটওয়ার্কে আর পৃথক কিউআর কোড স্ক্যান করতে হবে না। দ্বিতীয়ত, ব্যবসায়ীদের কেবল দোকানে বা ব্যবসা প্রতিষ্ঠানে একটি করে কিউআর কোড প্রদর্শন করতে হবে, যাতে করে দোকানের সামনে অনেক কিউআর স্টিকারে ভিড় এড়ানো যাবে। তৃতীয়ত, সিটি ব্যাংকের কিউআর কোডটি বৈদেশিক আন্তঃযোগাযোগযোগ্য সমাধান হিসেবে অন্যান্য দেশ থেকে বাংলাদেশে আসা ভ্রমণকারী গ্রাহকেরা স্ক্যান করতে পারবেন।কিউআর কোডভিত্তিক এই পেমেন্ট সলিউশনটি ব্যবহার করতে গ্রাহকদের সিটি ব্যাংকের মোবাইল ব্যাংকিং অ্যাপ ‘সিটিটাচ’ ডাউনলোড করতে হবে এবং সেখানে প্রদর্শিত কিউআর কোডটি স্ক্যান করে অর্থ প্রদান করার জন্য তাদের যে কোনো ক্রেডিট, ডেবিট বা প্রিপেইড কার্ড ডিফল্ট পেমেন্ট হিসেবে সেট করতে হবে। এই মহামারী চলাকালীন সময়ে নগদ অর্থ প্রদানের একাধিক স্কিমের সঙ্গে এই সেবাটি স্মার্ট ফোন ব্যবহারকারীদের কাছে দ্রুত গ্রহণযোগ্য হয়ে উঠবে।সিটি ব্যাংক সত্যিকার অর্থে বিশ্বাস করে যে একটি আন্তঃব্যবহারযোগ্য কিউআর প্ল্যাটফর্ম নগদ ক্যাশ লেনদেনবিহীন ডিজিটাল সমাজ গঠনে বাংলাদেশের অগ্রযাত্রার পথকে প্রশস্ত করার ক্ষেত্রে একটি গুরুত্বপূর্ণ ভূমিকা পালন করবে।সেবাটি চালু উপলক্ষে সিটি ব্যাংকের এমডি ও সিইও মাসরুর আরেফিন বলেন, এটি সবার জন্য এক স্মরণীয় মুহূর্ত। এই কিউআর পেমেন্ট সলিউশন আন্তঃব্যবহারযোগ্যতার একটি উদাহরণ যা বাংলাদেশ ব্যাংকের সুদূরপ্রসারী দৃষ্টিভঙ্গির সঙ্গেও জড়িত। এটি দেশের প্রত্যন্ত অঞ্চলে পৌঁছে দিয়ে বিস্তৃত ডিজিটাল পেমেন্ট ইকোসিস্টেম গড়ে তোলার দিকে এগিয়ে যাওয়ার এক ধাপ।আমেরিকান এক্সপ্রেসের গ্লোবাল নেটওয়ার্ক সার্ভিসেস বিষয়ক দক্ষিণ এশিয়া অঞ্চলের ভাইস প্রেসিডেন্ট দিব্যা জৈন বলেন, আমরা বাংলাদেশে সিটি ব্যাংক-আমেরিকান এক্সপ্রেস আন্তঃব্যবহারযোগ্য কিউআর পেমেন্টস সলিউশন চালু করতে পেরে আনন্দিত।ভিসার ভারত ও দক্ষিণ এশিয়া অঞ্চলের মার্চেন্ট সেলস অ্যান্ড অ্যাকুয়ারিং বিভাগের প্রধান শৈলেশ পল বলেন, এটি একটি স্বল্প ব্যয়ে আর্থিক লেনদেনের মাধ্যম যা ডিজিটাল পেমেন্টগুলোকে বাংলাদেশে আরও ব্যাপকভাবে সহায়তা করবে।ইউনিয়নপে ইন্টারন্যাশনালের দক্ষিণ এশিয়া শাখার মহাব্যবস্থাপক আশুতোষ আগরওয়াল বলেন, ৪১টি দেশ ও অঞ্চলে প্রায় ৩০ মিলিয়ন ব্যাবসায়ী আমাদের এই কিউআর কোডভিত্তিক পেমেন্ট সলিউশনটি ব্যবহার করছে।মাস্টারকার্ডের কান্ট্রি ম্যানেজার-বাংলাদেশ সৈয়দ মোহাম্মদ কামাল বলেন, আন্তঃব্যবহারযোগ্য জাতীয় কিউআর কোডভিত্তিক গ্রহণযোগ্য পেমেন্ট সলিউশিন ‘বাংলা কিউআর’ চালুর উদ্যোগে সিটি ব্যাংকের সঙ্গে যুক্ত হতে পেরে আনন্দিত।
",22/9/2020,economics
দোহা রুটে ফের ফ্লাইট চালাবে বিমান,"করোনার কারণে দীর্ঘদিন বন্ধের পর আগামী ৭ সেপ্টেম্বর থেকে ঢাকা-দোহা-ঢাকা রুটে পুনরায় ফ্লাইট পরিচালনা করবে বিমান বাংলাদেশ এয়ারলাইন্স।



বৃহস্পতিবার বিমান বাংলাদেশ এয়ারলাইনসের উপ-মহাব্যবস্থাপক ( জনসংযোগ) তাহেরা খন্দকার স্বাক্ষরিত এক সংবাদ বিজ্ঞপ্তিতে এ তথ্য জানানো হয়।তবে এই রুটে সপ্তাহে কয়টি ফ্লাইট পরিচালিত হবে তা জানায়নি বিমান। একইসঙ্গে কারা ফ্লাইটে ভ্রমণ করতে পারবেন, সে বিষয়েও কোনো তথ্য দেয়া হয়নি।বিস্তারিত তথ্যের জন্য বিমান ওয়েবসাইট: www.biman-airlines.com এবং বিমান কল সেন্টার: ০১৭৭৭৭১৫৬১৩-১৬ অথবা নিকটস্থ বিমান সেলস সেন্টারে যোগাযোগ করতে বলা হয়েছে।",22/9/2020,economics
কুয়েতের নিষেধাজ্ঞায় অনির্দিষ্টকালের জন্য ফ্লাইট স্থগিত বিমানের,"করোনার কারণে দীর্ঘ সময় বন্ধের পর আগস্ট থেকে কুয়েতে বিমান বাংলাদেশ এয়ারলাইন্সের সিডিউল ফ্লাইট চালুর ঘোষণার কয়েকদিনের মাথায় অনির্দিষ্টকালের জন্য এই রুটে ফ্লাইট স্থগিত করা হয়েছে।



কুয়েত বিমানবন্দর কর্তৃপক্ষের নিষেধাজ্ঞার কারণে আগামী ৪ আগস্ট থেকে বিমানের কুয়েতগামী সব ফ্লাইট বাতিল করা হয়েছে। বিমানের ওয়েবসাইটে এ তথ্য জানানো হয়েছে।বিমান জানায়, কুয়েত বিমানবন্দরের নিষেধাজ্ঞার কারণে ৪ আগস্ট থেকে পরবর্তী নির্দেশ না দেয়া পর্যন্ত এই স্থগিতাদেশ বলবৎ থাকবে। কুয়েতগামী বিমানযাত্রীদের পরবর্তী ভ্রমণের জন্য বিমানের হেল্পলাইন বা কল সেন্টারে (+৮৮০১৭৭৭৭১৫৬১৩-১৬) যোগাযোগ করতে বলা হয়েছে।এর আগে গত ২৬ জুলাই বিমানের এক প্রেস বিজ্ঞপ্তিতে জানানো হয়, আগস্ট থেকে ঢাকা-কুয়েত-ঢাকা রুটে সিডিউল ফ্লাইট শুরু করবে রাষ্ট্রীয় পতাবাহী বিমান বাংলাদেশ এয়ারলাইন্স। শুরুতে সপ্তাহে একটি ফ্লাইট পরিচালনা করা হবে। সপ্তাহের প্রতি মঙ্গলবার এই সিডিউল ফ্লাইটটি পরিচালিত হবে। পরবর্তীতে ফ্লাইটের সংখ্যা বাড়ানো হবে। কিন্তু এর কয়েকদিন পরই স্থগিতাদেশ এল।",22/9/2020,economics
‘পর্যটনের প্রসারের স্বার্থেই স্থানীয় ঐতিহ্যকে সংরক্ষণ করতে হবে’,"বেসামরিক বিমান পরিবহন ও পর্যটন মন্ত্রণালয়ের প্রতিমন্ত্রী মো. মাহবুব আলী এমপি বলেছেন, পর্যটনের প্রসারের স্বার্থেই স্থানীয় ঐতিহ্য সংরক্ষণ করতে হবে। দেশের বিভিন্ন অঞ্চলে যুগ যুগ ধরে চলে আসা নৌকাবাইচ, কুস্তি প্রতিযোগিতা,লাঠি খেলা,ষাড়ের লড়াই ইত্যাদি ঐতিহ্যবাহী নিজস্ব সংস্কৃতির সংরক্ষণ এবং উন্নয়ন নিশ্চিত করতে হবে। এর সঙ্গে জড়িত জনসম্পদের উন্নয়নে কাজ করতে হবে।



স্থানীয় উন্নয়ন পরিকল্পনায় পর্যটনকে সম্পৃক্তকরণ ও পর্যটন সম্পর্কে জনসচেতনতা তৈরির লক্ষ্যে মঙ্গলবার বাংলাদেশ ট্যুরিজম বোর্ড কর্তৃক শেরপুর জেলার সঙ্গে আয়োজিত অনলাইন কর্মশালায় প্রধান অতিথির বক্তব্য প্রদানকালে এ কথা বলেন তিনি।তিনি আরও বলেন, স্থানীয় লোকজ সংস্কৃতি এবং বিভিন্ন অঞ্চলে বসবাসরত ক্ষুদ্র নৃতাত্ত্বিক গোষ্ঠীর নিজস্ব সংস্কৃতি, ভাষা ও জীবনযাত্রা পর্যটনের অন্যতম আকর্ষণ। স্থানীয় প্রশাসনকে এই বিষয়গুলো সংরক্ষণ এবং উন্নয়নে কাজ করতে হবে। এই বর্ণিল জীবনাচরণ দেশি-বিদেশি পর্যটকদের কাছে তুলে ধরার জন্য প্রয়োজনীয় প্রচারের ব্যবস্থা করতে হবে।মাহবুব আলী বলেন,পর্যটনের উন্নয়ন নিশ্চিত করার জন্য স্থানীয় সকল পর্যটন অংশীদারের অংশগ্রহণ নিশ্চিত করতে হবে। জনগণকে পর্যটন সম্পর্কে উদ্বুদ্ধ করতে বাংলাদেশ ট্যুরিজম বোর্ড দেশের ৬৪টি জেলার সঙ্গে পর্যায়ক্রমে অনলাইনে কর্মশালার আয়োজন করছে। স্থানীয় প্রশাসন, জনপ্রতিনিধি, গণমাধ্যমকর্মী ও অন্যান্য অংশীদাররা উদ্বুদ্ধ হলেই কেবল তাদের এই আয়োজন সফল হবে।প্রতিমন্ত্রী এসময় শেরপুর জেলার পাহাড়ি এলাকার জীবনযাত্রা ও প্রকৃতি দেশি-বিদেশি পর্যটকদের কাছে তুলে ধরতে বাংলাদেশ ট্যুরিজম বোর্ডকে স্থানীয় প্রশাসনের সহায়তায় সেখানকার একটি গ্রামে কমিউনিটি ট্যুরিজম চালু করার জন্য নির্দেশনা প্রদান করেন। তিনি শেরপুর জেলার ঐতিহ্যবাহী তুলসীমালা ধানের চাষ অব্যাহত রাখার জন্য এবং এর সঙ্গে সম্পৃক্ত কৃষকদের প্রয়োজনীয় সহায়তা প্রদানের লক্ষ্যে সরকারি প্রণোদনায় একে অন্তর্ভুক্ত করার জন্য স্থানীয় প্রশাসনকে আহ্বান জানান। এ সময় তিনি শেরপুর জেলার ঐতিহ্যবাহী বিভিন্ন ফসল ও কৃষিপণ্যকে ভিত্তি করে সেখানে কৃষি পর্যটন চালু করতে উদ্যোগ নেয়ার জন্যেও নির্দেশনা প্রদান করেন।বাংলাদেশ ট্যুরিজম বোর্ডের পরিচালক আবু তাহের মোহাম্মদ জাবের এর সঞ্চালনায় ও শেরপুর জেলার জেলা প্রশাসক আনার কলি মাহবুব-এর সভাপতিত্বে কর্মশালায় আরও উপস্থিত ছিলেন বাংলাদেশ ট্যুরিজম বোর্ডের প্রধান নির্বাহী কর্মকর্তা জাবেদ আহমেদ, শেরপুর জেলার বিভিন্ন পর্যায়ের জনপ্রতিনিধিগণ,গণমাধ্যম কর্মী,বিভিন্ন পর্যায়ের সরকারি কর্মকর্তাবৃন্দ ও পর্যটনের সঙ্গে সম্পৃক্ত বিভিন্ন সেক্টরের অংশীজন।",22/9/2020,economics
ঢাকা-কক্সবাজার রুটে ৩০ জুলাই থেকে ফ্লাইট শুরু,"করোনার মহামারী পরিস্থিতিতে দীর্ঘ সময় বন্ধ থাকার পর ঈদুল আজহার আগে ৩০ জুলাই থেকে ঢাকা-কক্সবাজার-ঢাকা রুটে ফ্লাইট পরিচালনা করার সিদ্ধান্ত নিয়েছে বাংলাদেশ বেসামরিক বিমান চলাচল কর্তৃপক্ষ (বেবিচক)।



বেবিচক সূত্র জানায়, এতদিন কক্সবাজার বিমানবন্দরে চিকিৎসকের অভাবে ফ্লাইট পরিচালনা বন্ধ ছিল। মঙ্গলবার স্বাস্থ্য অধিদফতর থেকে চিঠি দিয়ে বিমানবন্দরে চিকিৎসক দেয়ার কথা জানানো হয়েছে। তাই আগামী ৩০ জুলাই থেকে ঢাকা-কক্সবাজার-ঢাকা রুটে ফ্লাইট পরিচালনার সিদ্ধান্ত নেয়া হয়েছে।গত ২৪ মার্চ থেকে আন্তর্জাতিকসহ অভ্যন্তরীণ রুটেও ফ্লাইট চলাচল বন্ধ করে বেবিচক। পরে ১ জুন থেকে পর্যায়ক্রমে চট্টগ্রাম, সিলেট, সৈয়দপুর, রাজশাহী, বরিশাল ও যশোর রুটে ফ্লাইট চলাচল শুরু হয়।উল্লেখ্য, অভ্যন্তরীণ রুটে বর্তমানে দেশের চারটি এয়ারলাইন্স সেবা দিয়ে যাচ্ছে। এসব এয়ারলাইন্সে ঢাকা থেকে চট্টগ্রাম, সিলেট, কক্সবাজার, যশোর, সৈয়দপুর, রাজশাহী ও বরিশাল রুটে প্রতিদিন ১৪০টির মতো ফ্লাইট চলাচল করে থাকে। করোনাভাইরাসের সংক্রমণ রোধে গত ২৪ মার্চ থেকে চীন ছাড়া সব দেশে যাত্রীবাহী ফ্লাইট চলাচল বন্ধ করে বেবিচক।",22/9/2020,economics
করোনার নেগেটিভ সনদ নিয়ে ঢাকা ছাড়লেন ৩৯৬ বাংলাদেশি,"সরকার নির্ধারিত কেন্দ্রগুলো থেকে করোনাভাইরাস (কোভিড-১৯) পরীক্ষার সনদ নিয়ে প্রথমবারের মতো বিদেশে যাত্রা করলেন ৩৯৬ বাংলাদেশি।



কাতার ও টার্কিশ এয়ারলাইন্সের পৃথক দুটি ফ্লাইটে বৃহস্পতিবার রাতে ঢাকা ছাড়েন তারা। তবে নির্ধারিত কেন্দ্রের বাইরে থেকে সনদ নেয়ায় বেশ কয়েকজনকে ফ্লাইটে উঠতে দেয়া হয়নি।এদিকে চট্টগ্রাম থেকে আজ (শুক্রবার) নির্ধারিত একটি ফ্লাইটে দুই শতাধিক যাত্রীর বিদেশে যাওয়ার কথা রয়েছে। তবে তাদের মধ্যে ৮ জনের করোনা পরীক্ষায় রিপোর্ট পজিটিভ আসায় তারা যেতে পারছেন না।করোনা পরীক্ষা নিয়ে বিভিন্ন প্রতিষ্ঠানের বিরুদ্ধে অনিয়মের অভিযোগ ওঠার পর বিদেশ যাত্রার ক্ষেত্রে কড়াকড়ি আরোপ করে বাংলাদেশ সরকার।সেই নির্দেশনা অনুযায়ী আন্তর্জাতিক গন্তব্যে প্রথম ফ্লাইট ছিল বৃহস্পতিবার রাতে। শাহজালাল আন্তর্জাতিক বিমানবন্দরে তাই যাত্রীদের জন্য স্বাস্থ্যবিধি মেনে চলার ক্ষেত্রে কঠোর কড়াকড়ি। বিদেশযাত্রায় সরকার নির্ধারিত কেন্দ্রগুলো থেকে করোনা পরীক্ষার সনদ নেয়ার বাধ্যবাধকতার প্রথম দিনে সে বিষয়ে কঠোর অবস্থানে ছিল সংশ্লিষ্ট কর্তৃপক্ষও।সম্প্রতি ইতালিতে বাংলাদেশিদের ভুয়া সনদ কেলেঙ্কারি অনিশ্চয়তায় ফেলেছিল হাজারো বিদেশগামী বাংলাদেশিদের। পরিস্থিতির উন্নয়নে নির্দিষ্ট ১৬টি কেন্দ্র থেকে বিদেশগামীদের জন্য সনদ সংগ্রহ বাধ্যতামূলক করে পররাষ্ট্র মন্ত্রণালয়।সেই নির্দেশনা মেনে প্রথমবারের মতো বৃহস্পতিবার রাতে কাতার ও টার্কিশ এয়ারলাইন্সের আলাদা দু’টি ফ্লাইটে ঢাকা ছাড়েন ৩৯৬ জন যাত্রী।তবে নির্ধারিত কেন্দ্রের বাইরে থেকে সনদ সংগ্রহ করাসহ নানা কারণে কর্তৃপক্ষের বাধায় দুই ফ্লাইটে ৩৪ জন যাত্রীকে ইমিগ্রেশন পার হতে দেয়া হয়নি।শাহজালাল আন্তর্জাতিক বিমানবন্দর সূত্র এসব তথ্য নিশ্চিত করেছে।",22/9/2020,economics
বিশেষ ফ্লাইটে সিঙ্গাপুর থেকে ফিরলেন আরও ১৬০ বাংলাদেশি,"মহামারী করোনাভাইরাসে (কোভিড-১৯) উদ্ভূত পরিস্থিতির মধ্যে বিশেষ ফ্লাইটে সিঙ্গাপুর থেকে ফিরেছেন আরও ১৬০ জন বাংলাদেশি। বেসরকারি বিমান সংস্থা ইউএস-বাংলা এয়ারলাইন্স তাদের দেশে ফিরিয়ে এনেছে।



ফ্লাইটটি বুধবার সন্ধ্যা ৭টা ১৫ মিনিটে ঢাকার শাহজালাল আন্তর্জাতিক বিমানবন্দরে পৌঁছায়।ইউএস-বাংলা এয়ারলাইন্সের মহাব্যবস্থাপক (জনসংযোগ) মো. কামরুল ইসলাম বিষয়টি নিশ্চিত করেছেন।কামরুল ইসলাম জানান, সিঙ্গাপুরে আটকে পড়া বাংলাদেশিদের ফিরিয়ে আনতে ইউএস-বাংলা এয়ারলাইন্সের বোয়িং ৭৩৭-৮০০ এয়ারক্রাফট দিয়ে বিশেষ ফ্লাইটটি পরিচালনা করা হয়। বাংলাদেশ ও সিঙ্গাপুর সরকারের সহযোগিতায় নাগরিকদের দেশে ফিরিয়ে আনা হয়েছে।এর আগে গত ২৫ জুন বিমান বাংলাদেশ এয়ারলাইন্সের একটি বিশেষ চার্টার্ড ফ্লাইটে ২৬২ বাংলাদেশি ফেরেন।করোনাভাইরাস মহামারীর কারণে সারা বিশ্বে ফ্লাইট চলাচল সীমিত হওয়ার পাশাপাশি বিভিন্ন দেশ লকডাউন ঘোষণা করায় বিভিন্ন দেশে আটকা পড়েন বহু বাংলাদেশি।তবে গত চার মাসে যুক্তরাষ্ট্র, যুক্তরাজ্য, ইতালি, সৌদি আরব, দুবাই, সিঙ্গাপুর, কুয়েত, কাতার, থাইল্যান্ড, তুরস্ক, মালদ্বীপ, ভারত, মালয়েশিয়া ও ইউরোপের বিভিন্ন দেশ থেকে কয়েক হাজার বাংলাদেশিকে বিশেষ ফ্লাইটে দেশে ফেরানো হয়েছে।",22/9/2020,economics
বিশেষ ফ্লাইটে জেদ্দা থেকে ফিরেছেন আরও ৪১৬ বাংলাদেশি,"করোনাভাইরাস মহামারী পরিস্থিতিতে সৌদি আরবের জেদ্দায় কারফিউ ও লকডাউনের কারণে আটকে পড়া আরও ৪১৬ জন বাংলাদেশি দেশে ফিরেছেন।



জেদ্দা থেকে বিমান বাংলাদেশ এয়ারলাইন্সের একটি বিশেষ ফ্লাইটে বুধবার রাত সোয়া ১০টার দিকে তারা ঢাকার হযরত শাহজালাল আন্তর্জাতিক বিমানবন্দরে পৌঁছান।বৃহস্পতিবার শাহজালাল বিমানবন্দরের ঊর্ধ্বতন এক কর্মকর্তা এসব বাংলাদেশির দেশে ফেরার বিষয়টি নিশ্চিত করেছেন।ওই কর্মকর্তাকে উদ্বৃতি দিয়ে বাসস জানায়, জেদ্দা থেকে আসা এসব যাত্রী হেলথ ও করোনা নেগেটিভ সার্টিফিকেট নিয়ে দেশে ফিরেছেন। তবে আগত বাংলাদেশিদের প্রত্যেককে ১৪ দিন করে হোম কোয়ারেন্টিনে থাকার পরামর্শ দেয়া হয়েছে।",22/9/2020,economics
দুবাই ও আবুধাবিতে বিমানের ফ্লাইট চালু ৬ জুলাই,"বৈশ্বিক মহামারী করোনাভাইরাসের (কোভিড-১৯) কারণে দীর্ঘদিন বন্ধ থাকার পর আগামী ৬ জুলাই থেকে দুবাই ও আবুধাবিতে আবারও রাষ্ট্রীয় পতাকাবাহী বিমান বাংলাদেশ এয়ারলাইন্স নিয়মিত বাণিজ্যিক ফ্লাইট পরিচালনা শুরু করবে।



বুধবার এক বার্তায় বিমানের প্রধান নির্বাহী কর্মকর্তা (সিইও) ও ব্যবস্থাপনা পরিচালক মো. মোকাব্বির হোসেন এ কথা জানান।সংশ্লিষ্টরা বলেছেন, দেশের রাষ্ট্রীয় ক্যারিয়ার বিমানের এই সিদ্ধান্তে দীর্ঘদিন প্রবাসে থাকা বাংলাদেশিদের দেশে ফেরা এবং দেশে আটকা পড়া প্রবাসীদের বিদেশে যাওয়ার পথ উন্মুক্ত হবে।অন্যদিকে বিমানের সব ট্রাভেল পার্টনারদের দেয়া এক চিঠিতে বলা হয়েছে, আগামী ৭ জুলাই থেকে বিমান আবুধাবী রুটে নিয়মিত সিডিউল ফ্লাইট শুরু করবে। জুলাইয়ের শেষ পর্যন্ত তা কার্যকর থাকবে।বিমান সূত্র জানায় জানা গেছে, প্রতি সপ্তাহে দুবাই ও আবুধাবিতে চারটি করে ফ্লাইট পরিচালনা করা হবে। করোনাভাইরাসের মহামারির আগে এই দুটি রুটে প্রতিদিনই ফ্লাইট ছিল। কিন্তু বিশ্বব্যাপী এই ভাইরাস ছড়িয়ে পড়ায় বেসামরিক বিমান চলাচল কর্তৃপক্ষের (বেবিচক) নিষেধাজ্ঞার কারণে গত ৩০ মার্চ থেকে বিমানের মধ্যপ্রাচ্যের ১৭টি আন্তর্জাতিক রুটে ফ্লাইট বন্ধ হয়ে যায়।গত ১৫ জুন থেকে যুক্তরাজ্য ও কাতারে এবং পরবর্তী সময়ে আরব আমিরাতে ফ্লাইট চলাচলের অনুমতি দেয় বেবিচক। পরে ২১ জুন থেকে যুক্তরাজ্যের লন্ডনে বিমানের ফ্লাইট চলাচল শুরু হয়।
",22/9/2020,economics
বিশেষ ফ্লাইটে ইতালি ফিরে গেলেন আরও ২৮১ বাংলাদেশি,"করোনার কারণে দেশে আসা আরও ২৮১ প্রবাসী বাংলাদেশি ইতালি ফিরে গেছেন। বিমান বাংলাদেশ এয়ারলাইন্সের একটি বিশেষ চার্টার্ড ফ্লাইটে তারা ঢাকা ত্যাগ করেন।



শনিবার দুপুর ১২টা ১০ মিনিটে ঢাকার হযরত শাহজালাল আন্তর্জাতিক বিমানবন্দর থেকে তাদেরকে নিয়ে ইতালির উদ্দেশ্যে রওনা হয় ফ্লাইটটি।বিমানের উপ-মহাব্যবস্থাপক (জনসংযোগ) তাহেরা খন্দকার গণমাধ্যমকে এ তথ্য জানিয়েছেন।সর্বশেষ তথ্য অনুযায়ী, চলতি মাসে বিমানের বিশেষ চার্টার্ড ফ্লাইটে এ নিয়ে মোট ৮০৯ বাংলাদেশি ইতালি ফিরে গেছেন। এর মধ্যে গত ২৩ জুন গেছেন ২৬৯ জন এবং গত ১৭ জুন গেছেন ২৫৯ জন।ইতালিতে করোনার ভয়াবহ আকার ধারণ করায় গত ফেব্রুয়ারি থেকে এই প্রবাসীরা বাংলাদেশে আসতে শুরু করেন। এখন ইতালির করোনা পরিস্থিতি স্বাভাবিক হওয়ায় ফিরে যাচ্ছেন তারা।
",22/9/2020,economics
দুবাই থেকে ফিরলেন আরও ২৬৪ বাংলাদেশি,"করোনাভাইরাসের কারণে আটকে পড়া আরও ২৬৪ বাংলাদেশি সংযুক্ত আরব আমিরাতের দুবাই থেকে দেশে ফিরেছেন। বিমান বাংলাদেশ এয়ারলাইন্সের একটি বিশেষ ফ্লাইটে তারা দেশে আসেন।



শুক্রবার বিকাল ৩টায় ঢাকার হযরত শাহজালাল আন্তর্জাতিক বিমানবন্দরে তাদের নিয়ে অবতরণ করে বিমানের বিশেষ ফ্লাইটটি। বিমান বাংলাদেশ এয়ারলাইন্সের উপ-মহাব্যবস্থাপক (জনসংযোগ) তাহেরা খন্দকার গণমাধ্যমকে এ তথ্য জানিয়েছেন।এর আগে গত ১৩ জুন বিমান বাংলাদেশ এয়ারলাইন্সের একটি বিশেষ ফ্লাইটে ৩৯১ জন বাংলাদেশি দুবাই থেকে দেশে ফেরেন। তাদের অনেকেই ভ্রমণে এবং ব্যবসার কাজে দুবাই গিয়েছিলেন। এরমধ্যে অনেক যাত্রী ছিলেন তারা ট্রানজিট সুবিধা নিয়েছিলেন।করোনার মহামারীর মধ্যে এ পর্যন্ত বিশেষ ফ্লাইটে যুক্তরাষ্ট্র, যুক্তরাজ্য, সৌদি আরব, থাইল্যান্ড, সিঙ্গাপুর, তুরস্ক, মালদ্বীপ, কুয়েত এবং ইউরোপের বিভিন্ন দেশ থেকে কয়েক হাজার বাংলাদেশি দেশে ফিরেছেন। একইভাবে কয়েক শতাধিক বাংলাদেশিও ছুটি শেষ হওয়ায় আবার প্রবাসে ফিরে গেছেন।",22/9/2020,economics
মাদ্রিদ ফিরে গেলেন ২৭৩ বাংলাদেশি,"ছুটিতে দেশে আসার পর করোনায় আটকা পড়া ২৭৩ জন প্রবাসী বাংলাদেশি স্পেনের মাদ্রিদে ফিরে গেছেন। বিমান বাংলাদেশ এয়ারলাইন্সের একটি বিশেষ চার্টার্ড ফ্লাইটে করে তারা ঢাকা ছাড়েন।



শুক্রবার সকাল ৮টা ৩৫ মিনিটে ঢাকার হযরত শাহজালাল আন্তর্জাতিক বিমানবন্দর থেকে বিমানের বিশেষ ফ্লাইটটি মাদ্রিদের উদ্দেশ্যে রওনা হয়।বিমান বাংলাদেশ এয়ারলাইন্সের উপ-মহাব্যবস্থাপক (জনসংযোগ) তাহেরা খন্দকার যুগান্তরকে বিষয়টি নিশ্চিত করেছেন।জানা যায়, ফ্লাইটের যাত্রীরা স্পেনের রেসিডেন্ট কার্ড পাওয়া প্রবাসী বাংলাদেশি। ছুটি শেষ হওয়ায় মাদ্রিদে ফিরতে তারা পররাষ্ট্র মন্ত্রণালয়ে আবেদন করেন। মন্ত্রণালয়ের দেয়া তালিকা অনুযায়ী তাদের জন্য এই বিশেষ ফ্লাইট পরিচালনা করা হয়। বিশেষ এই ফ্লাইটটি স্থানীয় সময় (মাদ্রিদ) দুপুর ১টা ১৫ মিনিটে মাদ্রিদে অবতরণ করার কথা রয়েছে।",22/9/2020,economics
ইতালিতে ফিরে গেলেন আরও ২৫৯ বাংলাদেশি,"ছুটিতে দেশে এসে করোনার কারণে আটকে পড়া প্রবাসী বাংলাদেশিদের মধ্যে আরও ২৫৯ জন ইতালিতে ফেরত গেলেন। বিমান বাংলাদেশ এয়ারলাইন্সের একটি বিশেষ চার্টার্ড ফ্লাইটে তারা ইতালির উদ্দেশে রওনা হন।



বুধবার দুপুর ১২টা ৫ মিনিটে ঢাকার হযরত শাহজালাল আন্তর্জাতিক বিমানবন্দর থেকে যাত্রীদের নিয়ে ইতালির রোমের উদ্দেশ্যে রওনা হয় বিশেষ ফ্লাইটটি।বিমান বাংলাদেশ এয়ারলাইন্সের উপ-মহাব্যবস্থাপক (জনসংযোগ) তাহেরা খন্দকার যুগান্তরকে বিষয়টি নিশ্চিত করেছেন।এর আগে গত ১২ জুন দুপুর সোয়া ১২টায় বিমান বাংলাদেশ এয়ারলাইন্সের একটি বিশেষ ফ্লাইটে ২৮৭ জন প্রবাসী বাংলাদেশি ইতালিতে ফিরে যান।জানা যায়, এসব প্রবাসীদের ছুটি শেষ হওয়ায় ইতালিতে ফিরতে তারা পররাষ্ট্র মন্ত্রণালয়ে আবেদন করেন। মন্ত্রণালয়ের দেয়া তালিকা অনুযায়ী তাদের জন্য এই বিশেষ ফ্লাইট পরিচালনা করা হয়।",22/9/2020,economics
দুবাই থেকে ফিরলেন ৩৯১ বাংলাদেশি,"করোনার কারণে আটকে পড়া ৩৯১ জন বাংলাদেশি দুবাই থেকে দেশে ফিরেছেন। বিমান বাংলাদেশ এয়ারলাইন্সের একটি বিশেষ ফ্লাইটে তারা দেশে ফেরেন। তাদের অধিকাংশ পর্যটক, ব্যবসায়ী ও ট্রানজিট সুবিধা নেয়া যাত্রী।



শনিবার ভোররাত ৪টা ৩৬ মিনিটে ঢাকার হযরত শাহজালাল আন্তর্জাতিক বিমানবন্দরে তাদের নিয়ে অবতরণ করে বিমানের বিশেষ ফ্লাইটটি।বিমান বাংলাদেশ এয়ারলাইন্সের উপ-মহাব্যবস্থাপক (জনসংযোগ) তাহেরা খন্দকার বিষয়টি নিশ্চিত করেছেন।তিনি যুগান্তরকে বলেন, বিমান বাংলাদেশ এয়ারলাইন্সের একটি বিশেষ ফ্লাইটে ৩৯১ জন বাংলাদেশি ঢাকায় ফিরেছেন। তাদের অনেকেই ভ্রমণে এবং ব্যবসার কাজে দুবাই গিয়েছিলেন। এরমধ্যে অনেক যাত্রী ছিলেন তারা ট্রানজিট সুবিধা নিয়েছেন।",22/9/2020,economics
মালয়েশিয়ায় আটকে পড়া ১৫১ বাংলাদেশি ফিরেছেন,"করোনার কারণে মালয়েশিয়ায় আটকে পড়া ১৫১ বাংলাদেশি ফিরেছেন। তাদের মধ্যে শিক্ষার্থী, পর্যটক ও নানা পেশার যাত্রী রয়েছেন।



এসব বাংলাদেশিদের নিয়ে বেসরকারি উড়োজাহাজ সংস্থা ইউএস-বাংলা এয়ারলাইন্সের বিশেষ ফ্লাইট শুক্রবার বিকাল ৫টা ৪০ মিনিটে ঢাকার হজরত শাহজালাল আন্তর্জাতিক বিমানবন্দরে অবতরণ করে।ইউএস-বাংলা এয়ারলাইন্সের এক সংবাদ বিজ্ঞপ্তিতে জানানো হয়, শুক্রবার মালয়েশিয়ার কুয়ালালামপুর থেকে স্থানীয় সময় বিকাল ৩টা ৫০ মিনিটে ১৫১ জন যাত্রী নিয়ে ঢাকার উদ্দেশ্যে উড্ডয়ন করে একটি বিশেষ ফ্লাইট। বাংলাদেশ সময় বিকাল ৫টা ৪০ মিনিটে ঢাকার হজরত শাহজালাল আন্তর্জাতিক বিমানবন্দরে অবতরণ করে ফ্লাইটটি।",22/9/2020,economics
ইতালি ফিরে গেলেন ২৮৭ বাংলাদেশি,"ছুটিতে দেশে এসে করোনার কারণে আটকে পড়া প্রবাসী বাংলাদেশিদের মধ্যে ২৮৭ জন ইতালিতে ফেরত গেলেন। বিমান বাংলাদেশ এয়ারলাইন্সের একটি বিশেষ ফ্লাইটে তারা দেশ ছাড়েন।



শুক্রবার দুপুর সোয়া ১২টায় ঢাকার হজরত শাহজালাল আন্তর্জাতিক বিমানবন্দর থেকে যাত্রীদের নিয়ে ইতালির রোমের উদ্দেশ্যে রওনা হয় বিশেষ ফ্লাইটটি।বিমান বাংলাদেশ এয়ারলাইন্সের উপ-মহাব্যবস্থাপক (জনসংযোগ) তাহেরা খন্দকার যুগান্তরকে বিষয়টি নিশ্চিত করেছেন।জানা যায়, ফ্লাইটের যাত্রীরা ইতালি প্রবাসী। ছুটি শেষ হওয়ায় ইতালিতে ফিরতে তারা পররাষ্ট্র মন্ত্রণালয়ে আবেদন করেন। মন্ত্রণালয়ের দেয়া তালিকা অনুযায়ী তাদের জন্য এই বিশেষ ফ্লাইট পরিচালনা করা হয়।",22/9/2020,economics
১৯৪৯ টাকায় এয়ার টিকিট দিচ্ছে ২৪ টিকিট ডটকম,"ঢাকা থেকে চট্টগ্রাম, সিলেট ও সৈয়দপুর রুটে বাসের ভাড়ায় এয়ার টিকিট দিচ্ছে ‘২৪ টিকিট ডটকম’। এছাড়া সিটি ব্যাংক ও ঢাকা ব্যাংকের কার্ড হোল্ডাররা টিকিটের ওপর আরও ১৫ শতাংশ পর্যন্ত ছাড় পাবেন।



মঙ্গলবার এক সংবাদ বিজ্ঞপ্তিতে প্রতিষ্ঠানটি জানিয়েছে, ৯ জুন থেকে মাত্র ১৯৪৯ টাকায় প্রাথমিকভাবে এই তিন রুটে এয়ার টিকিট পাওয়া যাবে। শিগগির নতুন রুটে ফ্লাইট চালু হলে সেখানেও এই মূল্যে টিকিট দেয়ার পরিকল্পনা রয়েছে প্রতিষ্ঠানটির।ছাড়কৃত মূল্যের এই টিকিট ২৪ টিকিট ডটকমের ওয়েবসাইট (https://24tkt.com), প্রধান কার্যালয় মহাখালী ডিওএইচএস, যমুনা ফিউচার পার্ক ব্রাঞ্চ, সিলেট ও চট্টগ্রাম ব্রাঞ্চ থেকে ক্রয় করা যাবে।এ ব্যাপারে ২৪ টিকিট ডটকমের ব্যবস্থাপনা পরিচালক মো. আব্দুর রাজ্জাক বলেন, লকডাউন পরবর্তী নিরাপত্তার স্বার্থে বাসে একটি আসন খালি রেখে টিকিট বিক্রি করা হচ্ছে। ফলে বাসে টিকিটের মূল্য বেড়েছে। তবে সময় বাঁচাতে ও খরচ কমাতে আমরা মাত্র ১৯৪৯ টাকায় চলমান যে কোনো ডোমেস্টিক রুটে এয়ার টিকিট দিচ্ছি। তিনি বলেন, এই অফারের ফলে মানুষ আবারও আকাশপথে ভ্রমণে আগ্রহী হবে। তিনি বলেন, পাবলিক বাসের চেয়ে এয়ারলাইন্সে স্বাস্থ্য ঝুঁকি কম। কারণ এয়ারলাইন্সগুলো সিভিল অথোরিটি প্রদত্ত সকল নিয়ম মেনে ফ্লাইট পরিচালনা করছে।সংবাদ বিজ্ঞপ্তিতে আরও উল্লেখ করা হয়, ২৪ টিকিট ডটকম করোনা মহামারীর সময় দেশে বা বিদেশে চার্টার্ড বিমানের বুকিং নিচ্ছে। কেউ এককভাবে পুরো বিমান ভাড়া করতে আগ্রহী হলে প্রতিষ্ঠানের সঙ্গে যোগাযোগ করতে বলা হয়েছে।",22/9/2020,economics
১ জুন থেকে অভ্যন্তরীণ রুটে ফ্লাইট চালু,"আগামী ১ জুন থেকে দেশের অভ্যন্তরীণ রুটে (ডমেস্টিক) ফ্লাইট চালুর সিদ্ধান্ত নেয়া হয়েছে। তবে আন্তর্জাতিক রুটে বিমান চলাচলের সিদ্ধান্ত আগামী ১৫ জুনের পরে নেয়া হবে।



অভ্যন্তরীণ রুটে ফ্লাইট চালুর বিষয়টি গণমাধ্যমকে নিশ্চিত করেছেন বেসামরিক বিমান চলাচল কর্তৃপক্ষ (বেবিচক)।বৃহস্পতিবার বেবিচকের চেয়ারম্যান এয়ার ভাইস মার্শাল মফিদুর রহমান বলেন, আপাতত স্বাস্থ্যবিধি মেনে সীমিত পরিসরে ডমেস্টিক ফ্লাইট চলাচল শুরু হবে। শুরুতে ঢাকা, চট্টগ্রাম ও সিলেট বিমানবন্দরের ৩টি অভ্যন্তরীণ রুটের ফ্লাইট চলবে। এরপর সম্ভব হলে সৈয়দপুর বিমানবন্দরেও ফ্লাইট চালু করা হবে।তিনি আরও বলেন, এক সপ্তাহ পরিস্থিতি পর্যবেক্ষণ করে রাজশাহী, যশোর, বরিশাল, কক্সবাজার বিমানবন্দরে ফ্লাইট চলাচলের বিষয়ে সিদ্ধান্ত নেয়া হবে।উল্লেখ্য, অভ্যন্তরীণ ফ্লাইট রুটে দেশে বর্তমানে দেশের চারটি এয়ারলাইন্স কোম্পানি সেবা দিয়ে যাচ্ছে। এসব এয়ারলাইন্সে ঢাকা থেকে চট্টগ্রাম, সিলেট, কক্সবাজার, যশোর, সৈয়দপুর, রাজশারহী ও বরিশাল রুটে প্রতিদিন ১৪০টির মতো ফ্লাইট চলাচল করে থাকে।
করোনাভাইরাসের সংক্রমণ রোধে গত ২৪ মার্চ থেকে চীন ছাড়া সব দেশে যাত্রীবাহী ফ্লাইট চলাচল বন্ধ করে বেবিচক।তবে এর আগে গত ২০ মার্চ থেকে ফ্লাইট চলাচল বন্ধ ঘোষণা করে রিজেন্ট এয়ারওয়েজ।সে হিসাবে এখন বিমান বাংলাদেশ এয়ারলাইন্স, নভোএয়ার এবং ইউএস-বাংলা এয়ারলাইন্সই ফের ফ্লাইট পরিচালনা শুরু করবে।",22/9/2020,economics
১৬ মে পর্যন্ত স্থগিত অন-অ্যারাইভাল ভিসা,"বাংলাদেশে আগমনী ভিসা (ভিসা অন-অ্যারাইভাল) স্থগিতের মেয়াদ ৭ মে থেকে বাড়িয়ে আগামী ১৬ মে পর্যন্ত করা হয়েছে।



শনিবার স্বরাষ্ট্র মন্ত্রণালয়ের সুরক্ষা সেবা বিভাগ থেকে স্পেশাল ব্রাঞ্চের অতিরিক্ত মহাপুলিশ পরিদর্শকের কাছে পাঠানো এক নির্দেশনায় এ কথা জানানো হয়েছে।বৈশ্বিক মহামারী করোনাভাইরাসের বর্তমান পরিস্থিতি বিবেচনা করে এ মেয়াদ বাড়ানো হয়েছে বলে জানিয়েছে সংশ্লিষ্ট সূত্র।উল্লেখ্য, করোনা সংক্রমণ রোধে গত ১৫ মার্চ থেকে ৩১ মার্চ পর্যন্ত বাংলাদেশে সব ধরনের অন-অ্যারাইভাল ভিসা স্থগিত ঘোষণা করে সরকার। এরপর দফায় দফায় সাধারণ ছুটির মেয়াদ বাড়ানোর কারণে অন-অ্যারাইভাল ভিসা স্থগিতের মেয়াদও বাড়তে থাকে।সেই ধারাবাহিকতায় আগামী ১৬ মে পর্যন্ত সরকারের সাধারণ ছুটি ঘোষণার সঙ্গে তাল মিলিয়ে একই দিন পর্যন্ত অন-অ্যারাইভাল ভিসা স্থগিত রাখা হয়েছে।এদিকে বিমান চলাচলের নিষেধাজ্ঞার মেয়াদও ১৬ মে পর্যন্ত বাড়ানো হয়েছে। তবে অভ্যন্তরীণ রুটে সামাজিক দূরত্ব মেনে ৮ মে থেকে ফ্লাইট চলাচলের প্রস্তুতি নিতে বলা হয়েছে। ",22/9/2020,economics
পেঁয়াজ আমদানিতে ৫% শুল্ক কমানোর বিষয়টি বিবেচনা করা হবে: অর্থমন্ত্রী,"অর্থমন্ত্রী আ হ ম মুস্তফা কামাল বলেছেন, পেঁয়াজ আমদানিতে ৫ শতাংশ আমদানি শুল্ক কমানোর বিষয়টি বিবেচনা করা হবে। যদি রাজস্ব খাতে কোনো কিছু করার থাকে, অবশ্যই ছাড় দেয়া হবে। অতীতেও বিবেচনা করা হয়েছে, এখনও বিবেচনা করা হবে।



বুধবার অনলাইনে সরকারি ক্রয় সংক্রান্ত মন্ত্রিসভা কমিটির বৈঠক শেষে সংবাদিকদের প্রশ্নের জবাবে তিনি একথা বলেন।ভারতের পেঁয়াজ রফতানি বন্ধের ঘোষণায় দেশের বাজারে অস্থিরতা শুরু হয়েছে। ফলে জনগণ দুর্ভোগে পড়ছেন। এই দুর্ভোগ লাঘবে কী পদক্ষেপ নেবেন, সাংবাদিকদের এ প্রশ্নের জবাবে অর্থমন্ত্রী বলেন, জনগণের দুর্দশা বাড়ুক আমরা এটা চাই না। প্রধানমন্ত্রী থেকে শুরু করে আমরা কেউ এ প্রত্যাশা করি না। আমাদের হাতে যেটা আছে, যদি রাজস্ব খাতে কোনো কিছু করার থাকে, অবশ্যই ছাড় দেয়া হবে। অসাধু ব্যবসায়ীদের বিরুদ্ধে কী ব্যবস্থা নেয়া হবে- সাংবাদিকদের এমন প্রশ্নের জবাবে অর্থমন্ত্রী বলেন, আমার একটু অংশ ছিল। যদি কোনো কারণে রাজস্ব বাড়িয়ে দেই, সে কারণে যদি দাম বাড়ে, সেটার জন্য অর্থ মন্ত্রণালয় দায়ী। আর বাকি অংশ বাণিজ্য মন্ত্রণালয়ের। আমার মনে হয় বাণিজ্য মন্ত্রণালয় এ বিষয়ে দেখাশোনা করছে। অতীতেও সমস্যা হয়েছিল, পরে তা সমাধান হয়েছে। ",22/9/2020,economics
পেঁয়াজের শুল্ক প্রত্যাহারে আপত্তি এনবিআরের,"পেঁয়াজের আমদানি শুল্ক প্রত্যাহারে বাণিজ্য মন্ত্রণালয়ের আবেদন আমলে নেয়নি জাতীয় রাজস্ব বোর্ড (এনবিআর)।



এতে দেশের পেঁয়াজ চাষীরা ক্ষতিগ্রস্ত হবে এবং ভোক্তারাও শুল্ক প্রত্যাহারের সুফল পাবে না বলে মনে করে সংস্থাটি। এরই পরিপ্রেক্ষিতে বাণিজ্য মন্ত্রণালয় এনবিআর সিদ্ধান্ত পুনর্বিবেচনার আবেদন জানিয়েছে।গত ৭ সেপ্টেম্বর পেঁয়াজের আমদানি শুল্ক প্রত্যাহারে এনবিআরে চিঠি দেয় বাণিজ্য মন্ত্রণালয়। এরপর এনবিআর সার্বিক পরিস্থিতি পর্যালোচনা করে শুল্ক প্রত্যাহারে অপারগতা জানিয়ে ১৪ সেপ্টেম্বর বাণিজ্য মন্ত্রণালয়কে চিঠি দেয়। জবাবে বাণিজ্য মন্ত্রণালয় মঙ্গলবার এনবিআরকে সিদ্ধান্ত পুনর্বিবেচনার জন্য চিঠি দিয়েছে।এনবিআরের চিঠিতে বলা হয়েছে, দেশীয় পেঁয়াজ চাষীদের ন্যায্যমূল্য প্রাপ্তি নিশ্চিতকরণ, পেঁয়াজ চাষে উৎসাহ প্রদান ও আমদানি নির্ভরশীলতা হ্রাসে চলতি বাজেটে আমদানি পর্যায়ে ৫ শতাংশ শুল্ক আরোপ করা হয়। পেঁয়াজের ওপর আরোপিত শুল্ক প্রত্যাহার করলে দেশীয় পেঁয়াজ চাষীরা ন্যায্য মূল্য প্রাপ্তি থেকে বঞ্চিত হবে এবং আমদানি নির্ভরশীলতা বৃদ্ধি পাওয়ার ক্ষেত্র সৃষ্টি হবে। এতে দেশীয় চাষীদের ক্ষতিগ্রস্ত হওয়ার আশঙ্কা তৈরি হবে। এছাড়া পেঁয়াজের বিদ্যমান ৫ শতাংশ শুল্ক ভোক্তা পর্যায়ে মূল্যবৃদ্ধিতে তেমন প্রভাব সৃষ্টি করবে না।এর জবাবে মঙ্গলবার বাণিজ্য মন্ত্রণালয় সিদ্ধান্ত পুনর্বিবেচনা করতে এনবিআরে চিঠি দিয়েছে। এতে বলা হয়েছে, বর্তমান সময় পেঁয়াজ উৎপাদনের মৌসুম নয়। ফলে শুল্ক বহাল রাখার মাধ্যমে চাষীদের ন্যায্য মূল্য প্রাপ্তির বিষয়টি নিশ্চিত করা যাবে মর্মে প্রতীয়মান হয় না। মোট চাহিদার প্রায় ৩০ শতাংশ পেঁয়াজ আমদানির মাধ্যমে পূরণ করা হয়ে থাকে এবং এ আমদানির সিংহভাগ প্রতিবেশী দেশ ভারত থেকে হয়ে থাকে।কিন্তু সোমবার ভারতের ডিরেক্টর জেনারেল অব ফরেন ট্রেডের পক্ষ থেকে পেঁয়াজ রফতানি নিষিদ্ধ করা হয়। বর্তমান পরিস্থিতিতে আমদানি শুল্ক প্রত্যাহার করা হলে একদিকে যেমন ব্যবসায়ীরা বিকল্প বাজার থেকে পেঁয়াজ আমদানি করার ক্ষেত্রে উৎসাহিত হবেন, তেমনি পেঁয়াজের বাজার স্থিতিশীল রাখার ক্ষেত্রে এটি গুরুত্বপূর্ণ ভূমিকা পালন করবে বলে বাণিজ্য মন্ত্রণালয় মনে করছে। পেঁয়াজের ভরা মৌসুমে চাষীদের ন্যায্যমূল্য প্রাপ্তি নিশ্চিত করতে পুনরায় শুল্ক আরোপ করা যুক্তিযুক্ত হবে।গত ৭ সেপ্টেম্বরের বাণিজ্য মন্ত্রণালয়ের চিঠিতে বলা হয়, পেঁয়াজের বাজার আংশিক আমদানিনির্ভর একটি নিত্যপ্রয়োজনীয় পণ্য। নিকট অতীতে পেঁয়াজের বাজার বেশ কয়েকবার অস্থিতিশীল হয়েছে। গত অর্থবছরে এই সংকট মারাত্মক আকার ধারণ করেছিল। বাজার পরিস্থিতি পর্যালোচনায় দেখা যায়, পণ্যটির মূল্য অনেকাংশে বৃদ্ধি পেয়েছে। মূলত আমদানি মূল্য বেড়ে যাওয়া এর একটি অন্যতম কারণ।গত অর্থবছরের সেপ্টেম্বর-মার্চ সময়ে পেঁয়াজের ওপর আমদানি শুল্ক ছিল না, তারপরও আমদানি হ্রাস পাওয়ায় এই সমস্যা দীর্ঘায়িত হয়েছে। চলতি ২০২০-২১ অর্থবছরে পেঁয়াজ আমদানিতে ৫ শতাংশ শুল্ক আরোপ করায় অনুৎপাদনশীল সময় হিসেবে পরিচিত সেপ্টেম্বর-মার্চ সময়ে দামে নেতিবাচক প্রভাব পড়ার সম্ভাবনা রয়েছে। অপর এক চিঠিতে আমদানিকৃত পেঁয়াজ স্থলবন্দর (বেনাপোল, ভোমরা, সোনা মসজিদ, হিলি) এবং সমুদ্র বন্দর থেকে দ্রুত খালাসের ব্যবস্থা গ্রহণের জন্য নির্দেশনা দেয়া হয়েছে।",22/9/2020,economics
৫৩ কোটি টাকা শুল্ক ফাঁকি দিয়েছে খুলনার ৪ প্রতিষ্ঠান,"খুলনা অঞ্চলের বৃহৎ শিল্পগোষ্ঠী লকপুর গ্রুপের চারটি প্রতিষ্ঠানের বিরুদ্ধে বন্ড কেলেঙ্কারির মাধ্যমে ৫৩ কোটি টাকার শুল্ক ফাঁকির অভিযোগ উঠেছে। এ ঘটনায় শুল্ক আইনে ৪টি মামলা দায়েরের পাশাপাশি প্রতিষ্ঠানগুলোর লাইসেন্স সাসপেন্ড ও বীন নিবন্ধন লক করা হয়েছে। একই সঙ্গে লাইসেন্স কেন বাতিল করা হবে না, এ মর্মে শোকজ নোটিশ দেওয়া হয়েছে। বন্ড সুবিধায় আনা ৪৫০ কোটি টাকার মালামাল গুদাম থেকে সরিয়ে বড় অঙ্কের এই শুল্ক ফাঁকি দেয়া হয়েছে।



অনুসন্ধানে জানা যায়, এক্সপোর্ট ওরিয়েন্টেড প্রতিষ্ঠানগুলো তাদের বন্ডেড ওয়্যারহাউস লাইসেন্সের বদৌলতে পণ্য তৈরির জন্য যেসব কাঁচামাল বিদেশ থেকে আমদানি করে সেগুলো শুল্কমুক্ত সুবিধা পায়। তবে শর্ত থাকে যে, এসব কাঁচামাল দিয়ে উৎপাদিত পণ্য শুধু বিদেশেই রফতানি করা যাবে। দেশের বাজারে বিক্রির জন্য বন্ড সুবিধা প্রযোজ্য নয়। এটা করলে চোরাচালানি হিসেবে গণ্য হবে। আর এই শর্ত ভঙ্গ করেছে লকপুর গ্রুপের চারটি প্রতিষ্ঠান। তারা বন্ড সুবিধায় আনা প্রায় সাড়ে ৪শ’ কোটি টাকার ট্যাক্স ফ্রি মালামাল কালোবাজারে বিক্রি করে দিয়েছে।মোংলা কাস্টমস সূত্রে জানা যায়, খুলনা শহর থেকে ১০-১২ কিলোমিটার দূরে অবস্থিত লকপুর গ্রুপের এক্সপোর্ট ওরিয়েন্টেড প্রতিষ্ঠান ‘মেসার্স আলফা এক্সেসরিজ অ্যান্ড অ্যাগ্রো এক্সপোর্ট লিমিটেড’ ও এর পাশে ‘বাংলাদেশ পলি প্রিন্টিং ইন্টারন্যাশনাল’ এর বন্ড গুদামে গোপন সংবাদের ভিত্তিতে ২৭ আগস্ট মোংলা কাস্টমস ও রাজস্ব কর্মকর্তারা যৌথ অভিযান চালান। এ সময় বন্ড সুবিধার আওতায় আনা মালামাল গায়েব করার ঘটনা ধরা পড়ে। কাস্টমস সূত্রে বলা হয়েছে, এ দুটি প্রতিষ্ঠান মালামাল গায়েব করে যথাক্রমে ২৪ কোটি ৫২ লাখ এবং ১৪ কোটি ২৩ লাখ টাকা শুল্ক ফাঁকি দিয়েছে। এর চারদিন পর ১ সেপ্টেম্বর মোংলা ইপিজেডে অবস্থিত লকপুর গ্রুপের আরও দুটি প্রতিষ্ঠান ইস্টার্ন পলিমার ও মুন স্টার পলিমারে অভিযান চালায়। প্রতিষ্ঠান দুটি বন্ধ থাকায় তাদের আমদানি তথ্য ও ইনবন্ড রেজিস্ট্রার দেখে যে পরিমাণ মালামালের ঘাটতি দেখতে পাওয়া যায় তাতে যথাক্রমে ৮ কোটি ৬০ লাখ ও ৫ কোটি ৫৬ লাখ টাকা শুল্ক ফাঁকি দেয়া হয়েছে।মোংলা কাস্টমসের রাজস্ব কর্মকর্তা (প্রশাসন) আবদুর রহিম যুগান্তরকে জানান, চারটি প্রতিষ্ঠানের গুদামে বন্ড সুবিধায় আমদানি করা মালামালের মধ্য থেকে প্রায় সাড়ে ৪শ’ কোটি টাকার পিপি-এলডিপিই, বিওপিপি, ডুপ্লেক্স বোর্ড, ভিপিভি ফিল্ম, আর্ট কার্ড, ক্রাফট লাইনার পেপার, পেস্টিং গাম প্রভৃতি মালামাল সরিয়ে ফেলা হয়েছে। যার সরকারি শুল্কের পরিমাণ দাঁড়ায় প্রায় ৫৩ কোটি টাকা।মোংলা কাস্টমস কমিশনার হোসেন আহমেদ জানান, বন্ড সুবিধার আওতায় আনা মালামাল সরিয়ে ফেলা কালোবাজারে বিক্রির শামিল। এ ব্যাপারে শুল্ক আইনে চারটি মামলা করা হয়েছে। একই সঙ্গে ৪টি বন্ড লাইসেন্স সাসপেন্ড করা হয়েছে। বীন নিবন্ধন লক করা হয়েছে। পাশাপাশি মেসার্স আলফা এক্সেসরিজ অ্যান্ড অ্যাগ্রো এক্সপোর্ট লিমিটেড ও বাংলাদেশ পলি প্রিন্টিং ইন্টারন্যাশনালের বন্ড লাইসেন্স কেন বাতিল করা হবে না, এ মর্মে শোকজ করা হয়েছে।বন্ড সুবিধায় আনা মালামাল কালোবাজারে বিক্রির বিষয়ে লকপুর গ্রুপের মোংলা ইপিজেডের প্রতিষ্ঠান ইস্টার্ন পলিমার ও মুন স্টার পলিমারের দায়িত্বরত কর্মকর্তা আজগর আলীর কাছে জানতে চাইলে তিনি গ্রুপের ডিএমডি খান হাবিবুর রহমানের সঙ্গে কথা বলার পরামর্শ দেন। এরপর হাবিবুর রহমানের মোবাইল নম্বরে কল করা হলে তিনি পরে ফোন করতে বলেন। পরে একাধিকবার ফোন করা হলেও তিনি রিসিভ করেননি।",22/9/2020,economics
এবার কর মেলা না করার সিদ্ধান্ত ,"করোনা কারণে এবার কর মেলার আয়োজন না করার সিদ্ধান্ত নিয়েছে জাতীয় রাজস্ব বোর্ড (এনবিআর)। প্রতিবছর করদাতারা এই মেলার মাধ্যমে সুবিধা পেয়ে থাকেন। তবে বিকল্প ব্যবস্থার কথাও জানিয়েছে এনবিআর।



বুধবার এনবিআরের এক সভায় এ সিদ্ধান্ত নেয়া হয়েছে বলে গণমাধ্যমকে জানিয়েছেন এনবিআরের সদস্য (কর প্রশাসন) আরিফা শাহানা।আরিফা শাহানা বলেন, করোনার কারণে এবার কর মেলার আয়োজন হচ্ছে না। তবে মাঠপর্যায়ের কর অফিসে করদাতারা যেন মেলার মতো সুবিধা পান, সেই ব্যবস্থা করা হবে।২০১০ সাল থেকে কর মেলা আয়োজন করে আসছে এনবিআর। ওই বছর রাজধানী ঢাকা ও চট্টগ্রামে প্রথম কর মেলা অনুষ্ঠিত হলেও এরপর থেকে সব বিভাগীয় শহর এবং জেলা-উপজেলাতেও কর মেলার আয়োজন করা হয়।১৪ নভেম্বর থেকে ২০ নভেম্বর রাজধানীর বেইলি রোডের অফিসার্স ক্লাব প্রাঙ্গণসহ দেশের সব বিভাগীয় শহরে সপ্তাহব্যাপী কর মেলা হয় । এ ছাড়া সব জেলা শহরে চার দিন এবং ৪৮টি উপজেলায় দুই দিনব্যাপী এই মেলা হয়। কিন্তু করোনার এই উদ্ভূত পরিস্থিতিতে এবার আর এই কর মেলা হচ্ছে না।উল্লেখ্য, আয়কর অধ্যাদেশ অনুযায়ী- আগামী ৩০ নভেম্বর পর্যন্ত বার্ষিক আয়কর বিবরণী দাখিল করা যাবে।",22/9/2020,economics
ব্রডব্যান্ড ইন্টারনেটে ৫ শতাংশ ভ্যাট প্রত্যাহার,"চলতি অর্থবছরে ব্রডব্যান্ড ইন্টারনেটের ক্ষেত্রে অতিরিক্ত যে ৫ শতাংশ মূল্য সংযোজন কর বা ভ্যাট নির্ধারণ করা হয়েছিল তা প্রত্যাহার করেছে সরকার।



অর্থ মন্ত্রণালয়ের অভ্যন্তরীণ সম্পদ বিভাগ থেকে সিনিয়র সচিব আবু হেনা মো. রহমাতুল মুনিম স্বাক্ষরিত এ সংক্রান্ত একটি প্রজ্ঞাপন মঙ্গলবার জারি করা হয়। প্রজ্ঞাপনে ইন্টারন্যাশনাল টেরিস্টেরিয়াল ক্যাবল (আইটিসি), ইন্টারন্যাশনাল ইন্টারনেট গেটওয়ে (আইআইজি) ও ন্যাশনওয়াইড টেলিকমিউনিকেশন ট্রান্সমিশন নেটওয়ার্ক (এনটিটিএন) সেবার ক্ষেত্রে ৫ শতাংশ অতিরিক্ত ভ্যাট থেকে অব্যাহতি দেয়া হয়েছে। প্রজ্ঞাপনে বলা হয়েছে, মূল্য সংযোজন কর ও সম্পূরক শুল্ক আইন, ২০১২ এর ১২৬ ধারার ১নং উপধারার ক্ষমতাবলে সরকার আইটিসি, আইআইজি ও এনটিটিএন সেবার ক্ষেত্রে ৫ শতাংশের অতিরিক্ত মূল্য সংযোজন করা থেকে অব্যাহতি দেয়া হল।সরকারের এই সিদ্ধান্তের ফলে ইন্টারনেটে ৫ শতাংশ ভ্যাট এবং ভ্যালু চেইনের অন্যান্য (আইটিসি, আইআইজি ও এনটিটিএন) খাতে ১৫ শতাংশ ভ্যাট নিয়ে গ্রাহকদের ইন্টারনেট সেবা না পাওয়ার যে শঙ্কা বা জটিলতা তৈরি হয়েছিল- তার অবসান ঘটল।",22/9/2020,economics
নতুন মুদ্রানীতি ঘোষণা,"মহামারী করোনায় বিপর্যস্ত অর্থনীতি পুনরুদ্ধার ও সরকার নির্ধারিত অর্থনৈতিক প্রবৃদ্ধি (জিডিপি প্রবৃদ্ধি) অর্জনে ২০২০-২১ অর্থবছরের নতুন মুদ্রানীতি ঘোষণা করেছে বাংলাদেশ ব্যাংক।



নতুন মুদ্রানীতিকে ‘সম্প্রসারণমূলক ও সংকুলানমুখী’ বলে অভিহিত করেছে বাংলাদেশ ব্যাংক।বুধবার বাংলাদেশ ব্যাংকের ওয়েবসাইটে নতুন মুদ্রানীতির প্রতিবেদন প্রকাশ করা হয়। যদিও আগে প্রতি ৬ মাসের আগাম মুদ্রানীতি ঘোষণা করছিল বাংলাদেশ ব্যাংক। কিন্তু গত অর্থবছর থেকে তা ১ বছরের জন্য করা হচ্ছে।নতুন মুদ্রানীতিতে চলতি অর্থবছরের জন্য বেসরকারি খাতে ঋণ প্রবৃদ্ধি আগের বছরের মতোই অপরিবর্তিত রেখে ১৪.৮ শতাংশ লক্ষ্যমাত্রা ঠিক করা হয়েছে। আর সরকারি ঋণের প্রবৃদ্ধি ৪৪.৪ শতাংশ নির্ধারণ করা হয়েছে।যদিও গত অর্থবছরে ঘোষিত মুদ্রানীতিতে বেসরকারি খাতে ঋণ প্রবৃদ্ধির লক্ষ্য অর্জনে ব্যর্থ বাংলাদেশ ব্যাংক।এদিকে বাংলাদেশ ব্যাংকের গভর্নর ফজলে কবির লিখিত বক্তব্যে বলেন, করোনার মহামারীতে বিপর্যস্ত অর্থনীতি পুনরুদ্ধার এবং সরকার কর্তৃক নির্ধারিত অর্থনৈতিক প্রবৃদ্ধি অর্জনের জন্য প্রয়োজনীয় নতুন বিনিয়োগ জোরদারকরণে বেসরকারি খাতে ১৪.৮ শতাংশ ঋণ প্রবৃদ্ধি পর্যাপ্ত হবে বলে ধারণা করা হচ্ছে। আর সরকারি খাতে ঋণের প্রবৃদ্ধি হতে পারে ৪৪. ৪ শতাশ।",22/9/2020,economics
সোনামসজিদ বন্দরে ২৩১ কোটি টাকা রাজস্ব ঘাটতি,"চাঁপাইনবাবগঞ্জের সোনামসজিদ স্থলবন্দরে ২০১৯-২০ অর্থবছরে রাজস্ব আয়ের লক্ষ্যমাত্রা অর্জিত হয়নি।



কাস্টমস সূত্রে জানা গেছে, চলতি অর্থবছরে আয়ের লক্ষ্যমাত্রা রয়েছে ৪৫০ কোটি ৫৮ লাখ ৫১ হাজার টাকা। কিন্তু রাজস্ব আয় হয়েছে ২১৮ কোটি ৯৩ লাখ ৯ হাজার টাকা। লক্ষ্যমাত্রার চেয়ে ২৩১ কোটি ৬৫ লাখ ৪২ হাজার টাকা রাজস্ব আয় কম হয়েছে।রাজস্ব আয় কম হওয়ার কারণে জানতে চাইলে সোনামসজিদ কাস্টমস, আমদানি-রফতানিকারক গ্রুপ সিঅ্যান্ডএফ এজেন্ট, শ্রমিক সমন্বয় ও পানামার নেতারা একবাক্যে জানান, বাণিজ্যিক ক্ষেত্রে সংশ্লিষ্ট সংস্থাগুলোর সমন্বয়ের অভাবে ভারত থেকে পণ্য আমদানি কমে গেছে।যে কারণে আয়ের লক্ষ্যমাত্রা অর্জিত হয়নি। তা ছাড়া করোনাভাইরাসের কারণে গত এপ্রিল ও মে মাসে স্থলবন্দরে আমদানি-রফতানি বন্ধ হয়ে যাওয়ার কারণে কোনো রাজস্ব আয় হয়নি।সোনামসজিদ স্থলবন্দরে অর্থবছরে প্রথম থেকেই আমদানি-রফতানি কম হওয়ার কারণে রাজস্ব আয়ের লক্ষ্যমাত্রা অর্জিত হয়নি।তা ছাড়া গত ২৮ অক্টোবর থেকে পেঁয়াজ আমদানি সম্পূর্ণ বন্ধ থাকায় রাজস্ব আয় কমে যায় বলে কাস্টমস দফতর সূত্রে জানা গেছে।এ ছাড়া সোনামসজিদে আমদানিকৃত পণ্যে শতভাগ রাজস্ব আদায় করার কারণে কিছু কিছু ফল আমদানিকারক অন্য বন্দর দিয়ে সুযোগ-সুবিধা পাওয়ায় ওইসব বন্দর দিয়ে পণ্য আমদানি করে।সব স্থলবন্দরে সরকারের একই নিয়মে রাজস্ব আদায় করা হলে সোনামসজিদ স্থলবন্দর দিয়ে সবচেয়ে বেশি পণ্য আমদানি হবে এবং রাজস্ব আয়ও লক্ষ্যমাত্রার চেয়ে অনেক গুণ বেশি হবে বলে সোনামসজিদ স্থলবন্দর আমদানি-রফতানি গ্রুপের সাধারণ সম্পাদক তৌফিকুল ইসলাম বাবু জানান।তিনি আরও জানান, কোনো কোনো বন্দরে সুযোগ-সুবিধা বেশি পাওয়ার কারণে ব্যবসায়ীরা ওই সব বন্দর দিয়ে পণ্য আমদানি করেছেন।এ ছাড়া সোনামসজিদ স্থলবন্দরে পাথর আমদানির ক্ষেত্রেও মাঝেমধ্যেই জটিলতার কারণে আমদানি বন্ধ থাকে। এর কারণেও রাজস্ব আয় অর্জিত হয়নি।",22/9/2020,economics
ভ্যাটের সনদ প্রতিষ্ঠানে ঝুলিয়ে রাখতে হবে,"ব্যবসা প্রতিষ্ঠানে মূল্য সংযোজন কর (মূসক) বা ভ্যাটের সনদ ঝুলিয়ে রাখার নির্দেশ দিয়েছে জাতীয় রাজস্ব বোর্ডের (এনবিআর) ভ্যাট বিভাগ।



নির্দেশনা অনুযায়ী, প্রতিষ্ঠানের দৃশ্যমান কোনো স্থানে এই সনদ রাখতে হবে। সম্প্রতি নতুন করে এ নির্দেশনা দেয়া হয়েছে। তবে নতুনভাবে এ বিষয়টি নিয়ে নির্দেশনাকে নেতিবাচক হিসেবেই দেখছেন ব্যবসায়ীরা।ব্যবসা প্রতিষ্ঠানগুলো তা সঠিকভাবে রাখছে কি না, তা তদারকিতে প্রত্যেক ভ্যাট কমিশনারেটকে সম্প্রতি নির্দেশ দেওয়া হয়েছে। ১৬ জুলাইয়ের মধ্যে এ নিয়ে কী ধরনের ব্যবস্থা নেওয়া হয়েছে, তা জানাতে বলা হয়েছে। এ বিষয়ে চিঠিও পাঠানো হয়েছে। ওই চিঠিতে বলা হয়েছে, অনেক ব্যবসা প্রতিষ্ঠান ভ্যাট সনদ দৃশ্যমান স্থানে ঝুলিয়ে রাখছে না, যা আইনত জরিমানা আরোপযোগ্য অপরাধ। মাঠপর্যায়ের দপ্তরগুলোও আইনের বিধানটি নিশ্চিত করতে পারছেন না। তাই মাঠপর্যায়ে তদারকির নির্দেশ দেওয়া হয় ওই চিঠিতে।বাংলাদেশ রেস্তোরাঁ মালিক সমিতির সভাপতি রুহুল আমিন সাংবাদিকদের বলেন, ‘এই করোনার সময়ে এমনিতেই ব্যবসা-বাণিজ্যে মন্দা। এমন অবস্থায় ভ্যাট কর্মকর্তারা যদি ব্যবসা প্রতিষ্ঠানে ভ্যাটের সনদ দেখতে আসেন, তাহলে তা ব্যবসায়ীদের ওপর মানসিক চাপ সৃষ্টি করবে। এতে আতঙ্ক ছড়িয়ে পড়তে পারে।’পুরোনো ভ্যাট আইনেই ব্যবসা প্রতিষ্ঠানে সনদ ঝুলিয়ে রাখার বিষয়টি ছিল। গত বছরের জুন থেকে চালু হওয়া নতুন আইনেও তা রাখা হয়। কিন্তু নতুন আইনে এভাবে সনদ রাখার বিষয়টি অনেক ব্যবসায়ী জানেন না। অনেকে ভ্যাট সনদ নিজের ব্যবসা প্রতিষ্ঠানে প্রদর্শন করেন না। তাই নতুন করে বিষয়টি মনে করিয়ে দেওয়া হলো। সনদ না রাখলে ১০ হাজার টাকার জরিমানার বিধানও আছে।",22/9/2020,economics
বাজেট অর্থায়নে তামাকপণ্যে কর ও মূল্যবৃদ্ধির তাগিদ,"বাজেটের অর্থায়নের চাহিদা পূরণে তামাকপণ্যে কর ও মূল্যবৃদ্ধির তাগিদ দিয়েছেন বিশেষজ্ঞরা। এ ক্ষেত্রে বলা হয়েছে, স্বাস্থ্য মন্ত্রণালয় এবং তামাকবিরোধীদের দাবি অনুযায়ী বাজেটে তামাক কর ও মূল্যবৃদ্ধি সংক্রান্ত প্রস্তাব গ্রহণ করা উচিত।



তা হলে তামাকপণ্যের ব্যবহার কমার পাশাপাশি এ খাত থেকে ১১ হাজার কোটি টাকা পর্যন্ত অতিরিক্ত রাজস্ব আয় সম্ভব। এই অর্থ করোনা মোকাবেলা সংক্রান্ত থোক বরাদ্দ এবং প্রণোদনা প্যাকেজ বাস্তবায়নে ব্যয় করার সুযোগ রয়েছে।প্রস্তাবিত ২০২০-২১ বাজেটে এসব প্রস্তাব উপেক্ষিত হওয়ায় হতাশা প্রকাশ করেছেন অর্থনীতিবিদ, গণমাধ্যমকর্মীসহ তামাকবিরোধীরা।সোমবার প্রজ্ঞা (প্রগতির জন্য জ্ঞান) এবং অ্যান্টি টোব্যাকো মিডিয়া অ্যালায়েন্স– আত্মার উদ্যোগে ২০টি তামাকবিরোধী সংগঠন আয়োজিত অনলাইন বাজেট প্রতিক্রিয়া অনুষ্ঠানে এসব কথা বলা হয়। ভার্চুয়াল বাজেট প্রতিক্রিয়ায় অংশ নেন অর্থনীতিবিদ এবং জাতীয় তামাকবিরোধী মঞ্চের আহ্বায়ক ড. কাজী খলীকুজ্জমান আহমদ, বাংলাদেশ ইনস্টিটিউট অব ডেভেলপমেন্ট স্টাডিজের (বিআইডিএস) সিনিয়র রিসার্চ ফেলো অর্থনীতিবিদ ড. নাজনীন আহমেদ, ঢাকা বিশ্ববিদ্যালয়ের অর্থনীতি বিভাগের অধ্যাপক ড. রুমানা হক, বাংলাদেশ ইনস্টিটিউট অব ইন্টারন্যাশনাল অ্যান্ড স্ট্রাটেজিক স্টাডিজের (বিআইআইএসএস) রিসার্চ ডিরেক্টর ড. মাহফুজ এবং টিভি টুডের এডিটর ইন মঞ্জুরুল আহসান বুলবুল প্রমুখ। এ সময় জানানো হয়, প্রস্তাবিত বাজেটে মাথাপিছু আয়বৃদ্ধির তুলনায় সিগারেটের নামমাত্র মূল্যবৃদ্ধির ফলে সিগারেটের প্রকৃতমূল্য হ্রাস পাবে ও ব্যবহার বাড়বে। অন্যদিকে টানা চতুর্থ বছরের মতো সিগারেটের সম্পূরক শুল্ক প্রায় অপরিবর্তিত রাখায় লাভবান হবে তামাক কোম্পানিগুলো। সিগারেটের মূল্যস্তর অপরিবর্তিত রাখায় ভোক্তার স্তর পরিবর্তনের সুযোগ অব্যাহত থাকবে এবং কোম্পানি করফাঁকির সুযোগ পাবে। বিড়ি এ গুলের অতিসামান্য মূল্যবৃদ্ধি দরিদ্র মানুষের মধ্যে এসব পণ্যের ব্যবহার নিরুৎসাহিত করবে না। বিড়ির সম্পূরক শুল্কও টানা চার বছর অপরিবর্তিত রাখায় বিড়ি ব্যবসা লাভজনক হবে। প্রস্তাবিত বাজেটে সম্পূরক শুল্কের একটি অংশ সুনির্দিষ্ট কর আকারে আরোপ এবং সব তামাকপণ্যের ওপর ৩ শতাংশ হারে সারচার্জ আরোপের দাবি আমলে না নেয়ায় সরকার ব্যাপক পরিমাণে রাজস্ব আয় থেকে বঞ্চিত হবে।এ ছাড়া বিশ্ব স্বাস্থ্য সংস্থাসহ জনস্বাস্থ্য বিশেষজ্ঞরা তামাককে করোনা সংক্রমণ সহায়ক হিসেবে চিহ্নিত করে এর ব্যবহার নিরুৎসাহিতকরণে জোর তাগিদ দিয়ে এলেও প্রস্তাবিত বাজেটে এর কোনো প্রতিফলন নেই। ফলে দেশের প্রায় চার কোটি তামাক ব্যবহারকারীর মধ্যে মারাত্মক করোনা সংক্রমণঝুঁকিসহ অন্যান্য স্বাস্থ্যঝুঁকি বাড়বে।ড. কাজী খলীকুজ্জমান আহমদ বলেন, আমরা বারবার বলছি, তামাকের ক্ষতি থেকে মানুষকে রক্ষার জন্য তামাকপণ্যের কর ও মূল্য বাড়াতে হবে। কিন্তু সেটির বাস্তবায়ন হচ্ছে না। আমাদের উন্নয়ন দর্শন এখন বাজার অর্থনীতিনির্ভর হয়ে গেছে সুতরাং জনস্বাস্থ্য অগ্রাধিকার পাচ্ছে না। ড. নাজনীন আহমেদ বলেন, তামাকপণ্যের কর ও দাম বাড়ানোর সবচেয়ে বড় সুফল হচ্ছে তরুণ প্রজন্মকে তামাক ব্যবহার শুরু করা থেকে নিরুৎসাহিত করা।",22/9/2020,economics
বাংলাদেশি পণ্যের ৯৭ শতাংশ শুল্কমুক্ত সুবিধা দিল চীন,"চীনা বাজারে বাংলাদেশি পণ্যের ৯৭ শতাংশ শুল্কমুক্ত সুবিধা দিয়েছে দেশটির সরকার। চলতি বছরের ১ জুলাই থেকে এ সুবিধা কার্যক করা হবে।



পররাষ্ট্র মন্ত্রণালয়ের জ্যেষ্ঠ তথ্য কর্মকর্তা তৌহিদুল ইসলাম বলেন, সরকারের অর্থনৈতিক কূটনীতির অংশ হিসেবে পররাষ্ট্র মন্ত্রণালয়ের পক্ষ থেকে এ সুবিধা দেয়ার অনুরোধ করে চীন সরকারকে চিঠি দেয়া হয়। ‘এ অনুরোধের পরিপ্রেক্ষিতে চীনের স্টেট কাউন্সিলের ট্যারিফ কমিশন সম্প্রতি এ সুবিধা প্রদান করে নোটিশ জারি করে।’তিনি বলেন, স্বল্পোন্নত দেশ হিসেবে বাংলাদেশকে এ সুবিধা প্রদান করা হচ্ছে। ৫১৬১ বাংলদেশি পণ্য এ শুল্কমুক্ত সুবিধার আওতায় থাকবে।‘বাংলাদেশ ইতোমধ্যে চীন থেকে এশিয়া-প্যাসিফিক বাণিজ্য চুক্তির (আপটা) আওতায় তিন হাজার ৯৫ পণ্যের শুল্কমুক্ত সুবিধা ভোগ করে থাকে ‘সৌহিদুল ইসলাম বলেন, সেই সুবিধার বাইরে ৯৭ শতাংশ শুল্কমুক্ত সুবিধা প্রদান করা হলো। ফলে শুল্কমুক্ত সুবিধার আওতায় বাংলাদেশকে চীনের পক্ষ থেকে আট হাজার ২৫৬ পণ্যের শুল্কমুক্ত সুবিধা দেয়া হলো।",22/9/2020,economics
করোনা মোকাবেলায় স্বাস্থ্য উপকরণ ও ওষুধে ভ্যাট ছাড়,"বৈশ্বিক মহামারী করোনাভাইরাস মোকাবেলায় ২০২০-২১ অর্থবছরের বাজেটে অর্থমন্ত্রী আ হ ম মুস্তফা কামাল কোভিড-১৯ পরীক্ষার কিট ও কোভিড নিরোধক ওষুধ আমদানি,উৎপাদন ও ব্যবসায়ী পর্যায়ে মূল্য সংযোজন কর (মূসক) প্রত্যাহারের প্রস্তাব করেছেন।



এর পাশাপাশি অর্থমন্ত্রী স্বাস্থ্যকর্মীদের সুরক্ষার জন্য দেশে উৎপাদিত পিপিই ও সার্জিক্যাল মাস্ক উৎপাদন এবং ব্যবসায়ী পর্যায়ে মূসকপ্রত্যাহারের প্রস্তাব করেছেন।এছাড়া তিনি চিকিৎসা সামগ্রী জীবণুমুক্তকরণে ব্যবহার্য অটোকেলেভ মেশিন স্থানীয়ভাবে উৎপাদনের ক্ষেত্রে প্রয়োজনীয় কাঁচামাল আমদানিতে রেয়াতি সুবিধা প্রবর্তনের প্রস্তাব করেন।একইসঙ্গে বৈশ্বিক দুর্যোগকালে জনগনের মানসিক স্বাস্থ্য ও মনোবল অটুট রাখতে মেডিটেশন সেবার ওপর মূসক অব্যাহতি বলবৎ রাখার
প্রস্তাব করা হয়েছে।বাজেট বক্তৃতায় অর্থমন্ত্রী আরও জানান, এর আগে করোনাভাইরাস টেস্টিং কিট, মাস্ক ও ব্যাক্তিগত সুরক্ষা সামগ্রী পিপিই আমদানি এবং হ্যান্ড স্যানিটাইজার, মাস্ক ও পিপিই উৎপাদনে প্রয়োজনীয় কাঁচামাল আমদানির ওপর সমুদয় আমদানি শুল্ক মওকুফ করে সরকার।সূত্র",22/9/2020,economics
বাজেটের টাকা কোথা থেকে আসবে চিন্তা করিনি: অর্থমন্ত্রী,"প্রস্তাবিত ৫ লাখ ৬৮ হাজার কোটি টাকার বাজেটের ৬৬ শতাংশ অর্থ রাজস্ব আয় থেকে যোগানোর পরিকল্পনার ব্যাখ্যায় অর্থমন্ত্রী আ ম মুস্তফা কামাল বলেছেন, “টাকা কোথা থেকে আসবে সে চিন্তা আমরা করিনি। মানুষকে বাঁচাতে হবে, কমর্সংস্থানের ব্যবস্থা করতে হবে। গ্রামের অর্থনীতিসহ সামষ্টিক অর্থনীতিতে প্রাণ সঞ্চার করতে হবে। অর্থ যাই লাগবে সেটা জোগাড় করা হবে।”



শুক্রবার বাজেটোত্তর সংবাদ সম্মেলনে এসে একাধিকবার এ বিষয়ে প্রশ্নের মুখোমুখি হন অর্থমন্ত্রী আ ম মুস্তফা কামাল। করোনাভাইরাস সঙ্কটে এবারের বাজেটোত্তর সংবাদ সম্মেলন হয়েছে অনলাইনে।নিজের দেওয়া দ্বিতীয় বাজেটকে ‘মানুষকে রক্ষা করার’ বাজেট হিসেবে বর্ণনা করে মুস্তফা কামাল বলেন, “সেই চিন্তা থেকেই আমরা প্রথমে টাকা খরচ করব; পরে আয় করব। আগে মানুষকে বাঁচাতে হবে। তারপর টাকা জোগাড় করব।”আর মহামারীর ধাক্কায় বিদায়ী অর্থবছরের বাজেটে জিডিপি প্রবৃদ্ধির লক্ষ্য সংশোধন করে যেখানে ৫ দশমিক ২ শতাংশে নামিয়ে আনতে হয়েছে, কবে এই মহামারী শেষ হবে সেই নিশ্চয়তা যখন কেউ দিতে পারছে না, তখনও নতুন অর্থবছরে ৮ দশমিক ২ শতাংশ প্রবৃদ্ধির লক্ষ্য ঠিক করার ব্যাখ্যায় অর্থমন্ত্রী বলেছেন, ওই লক্ষ্য তিনি ধরেছেন ‘অতীতের অর্জনের ধারাবাহিকতায়’।বৃহস্পতিবার জাতীয় সংসদে ২০২০-২১ অর্থবছরের জন্য যে বাজেট প্রস্তাব অর্থমন্ত্রী উপস্থাপন করেছেন, তাতে অর্থনীতিতে মহামারীর ক্ষতি কাটিয়ে ওঠার ওপর জোর দেওয়ার কথা বলা হয়েছে, বরাদ্দে মনোযাগ পেয়েছে স্বাস্থ্য, সামাজিক সুরক্ষা আর কৃষিখাত।মহামারীর মধ্যে গত তিন মাস ধরেই ব্যবসা-বাণিজ্য প্রায় স্থবির, শিল্প উৎপাদনও গতিহারা। আমদানি-রফতানি, রেমিটেন্সসহ অর্থনীতির সব সূচকই বাজে অবস্থার মধ্যে দিয়ে যাচ্ছে। ফলে বিদায়ী অর্থবছরে রাজস্ব আহরণে লক্ষ্যের চেয়ে অনেক পিছিয়ে পড়েছে এনবিআর।তারপরও অর্থমন্ত্রী বাজেটের ৫ লাখ ৬৮ হাজার কোটি টাকা ব্যয় নির্বাহের জন্য ৩ লাখ ৭৮ হাজার কোটি টাকা রাজস্ব হিসেবে আদায়ের পরিকল্পনা করেছেন, যার যৌক্তিকতা নিয়ে প্রশ্ন তুলেছেন অর্থনীতিবিদরা।",22/9/2020,economics
নির্বাচন কমিশনের জন্য বরাদ্দ কমছে,"জাতীয় সংসদে ২০২০-২১ অর্থবছরের প্রস্তাবিত বাজেটে নির্বাচন কমিশনের (ইসি) জন্য বরাদ্দ কমেছে। নির্বাচন কমিশনের জন্য ১ হাজার ৭১৭ কোটি টাকা বরাদ্দের প্রস্তাব করা হয়েছে।
 


বৃহস্পতিবার বিকালে অর্থমন্ত্রী আ হ ম মুস্তফা কামাল এ বাজেট উত্থাপন করেন।চলতি অর্থবছরের বাজেটে ইসির জন্য বরাদ্দ ছিল ১ হাজার ৯২০ কোটি টাকা। সংশোধিত বাজেটে তা বাড়িয়ে করা হয় ২ হাজার ২১৯ কোটি টাকা। এ হিসাবে সংশোধিত বাজেটের তুলনায় প্রস্তাবিত বাজেটে ইসির জন্য ৫০২ কোটি টাকা আর গত বাজেটের তুলনায় এবার ২০৩ কোটি টাকা বরাদ্দ কমানোর প্রস্তাব করা হয়েছে। ইসির সংশ্লিষ্টরা জানান, প্রকল্প খাতে বাজেট কমানো হয়েছে। বাড়ছে পরিচালন খাতে। আগামী অর্থবছরে পরিচালন খাতে ১ হাজার ৯৫ কোটি ও উন্নয়ন (প্রকল্প) খাতে ৬২২ কোটি টাকা প্রস্তাব করা হয়েছে। অথচ ২০১৯-২০ অর্থবছরের বাজেটে পরিচালন খাতে ৭৭৯ কোটি টাকা ও উন্নয়ন খাতে ১ হাজার ১৪১ কোটি টাকা বরাদ্দের প্রস্তাব করা হয়। সংশোধিত বাজেটে পরিচালন খাতে বরাদ্দ ৭৭৯ কোটি টাকা থেকে কমিয়ে ৫৭৩ কোটি টাকা এবং উন্নয়ন খাতে বরাদ্দ বাড়িয়ে ১ হাজার ১৪১ কোটি টাকা থেকে বাড়িয়ে ১ হাজার ৬৪৬ কোটি টাকা করা হয়। এবার বাজেটে পরিচালন খাতে বরাদ্দ বাড়ানোর প্রস্তাব করা হয়েছে। কমানো হয়েছে উন্নয়ন খাতের বরাদ্দ।",22/9/2020,economics
গাড়ির রেজিস্ট্রেশন খরচ বাড়ছে,"আগামীতে ব্যক্তিগত গাড়ি নিবন্ধনে বাড়তি অর্থ খরচ করতে হবে। প্রথমত প্রস্তাবিত বাজেটে সিসিভেদে অগ্রীম কর বাড়ানোর হয়েছে। দ্বিতীয়ত বিআরটিএ ফি’র সম্পূরক শুল্ক বাড়ানো হয়েছে।



বাজেটে সব স্লাবের গাড়িরই অগ্রীম কর বাড়ানো হয়েছে। ১৫০০ সিসির কম ক্ষমতাসম্পন্ন গাড়ির ২৫ হাজার, ১৫০০ থেকে ২০০০ সিসি পর্যন্ত ৫০ হাজার টাকা, ২০০০ থেকে ২৫০০ সিসি পর্যন্ত ৭৫ হাজার টাকা, ২৫০০ থেকে ৩০০০ সিসি পর্যন্ত ১ লাখ ২৫ হাজার টাকা, ৩০০০ থেকে ৩৫০০ সিসি পর্যন্ত ১ লাখ ৫০ হাজার টাকা, ৩৫০০ সিসির বেশি ক্ষমতাসম্পন্ন গাড়ির ক্ষেত্রে ২ লাখ টাকা এবং মাইক্রোবাসে ৩০ হাজার টাকা অগ্রীম আয়কর ধার্য করা হয়েছে।বর্তমানে প্রাইভেট কার মালিকদের সিসিভেদে গাড়ি রেজিস্ট্রেশন বা রি-রেজিস্ট্রেশনের সময় অগ্রীম আয়কর দিতে হয়। যেমন ১৫০০ সিসি কম ক্ষমতাসম্পন্ন গাড়ির অগ্রীম কর ১৫ হাজার টাকা ধার্য আছে। এ ছাড়া ১৫০০ থেকে ২০০০ সিসি পর্যন্ত গাড়ির ক্ষেত্রে ৩০ হাজার টাকা, ২০০০ থেকে ২৫০০ সিসি পর্যন্ত ৫০ হাজার টাকা, ২৫০০ থেকে ৩০০০ সিসি পর্যন্ত ৭৫ হাজার টাকা, ৩০০০ থেকে ৩৫০০ সিসি পর্যন্ত ১ লাখ টাকা, ৩৫০০ সিসি বেশি ক্ষমতাসম্পন্ন গাড়ির ক্ষেত্রে ১ লাখ ২৫ হাজার টাকা এবং মাইক্রোবাস ২০ হাজার টাকা দিতে হয়।অন্যদিকে বিআরটিএ-তে ব্যক্তিগত গাড়ি (যাত্রীবাহী বাস, পণ্যবাহী ট্রাক ও লরী, অ্যাম্বুলেন্স ও স্কুলবাস ব্যতীত) রেজিস্ট্রেশন রুট পারমিট, ফিটনেস সনদ, মালিকানা সনদ নেয়া ও নবায়নের বিপরীতে সম্পূরক শুল্ক ১০ শতাংশ থেকে বাড়িয়ে ১৫ শতাংশ করা হয়েছে।
",22/9/2020,economics
চিনি-চালের দাম কমছে,"২০২০-২০২১ অর্থবছরের জন্য ৫ লাখ ৬৮ হাজার কোটি টাকার বাজেট পেশ করেছেন অর্থমন্ত্রী আ হ ম মুস্তফা কামাল। প্রস্তাবিত বাজেটে বেশ কিছু পণ্যের আমদানি শুল্ক কমানোর প্রস্তাব দিয়েছেন অর্থমন্ত্রী। এর ফলে বেশ কিছু পণ্যের দাম কমতে পারে।



বৃহস্পতিবার জাতীয় সংসদ ভবনে ২০২০-২১ অর্থবছরের বাজেট বক্তৃতায় এ কথা জানিয়েছেন অর্থমন্ত্রী।বর্তমান প্রেক্ষাপটে পিপিই, মাস্ক, ফেস শিল্ডসহ বিভিন্ন স্বাস্থ্য সুরক্ষা সামগ্রী আমদানি ও উৎপাদনে ভ্যাট ও শুল্ক অব্যাহতি। এতে এসব পণ্যের দাম কমবে ।আরও যেসব পণ্য ও সেবার দাম কমবে: চার্জার কানেকটর পিন, পোল্ট্রি, ডেইরি ও মৎস্য শিল্পে ব্যবহৃত তিনটি উপকরণ, ক্যান্সার প্রতিরোধক ওষুধ উৎপাদনে ব্যবহৃত ৪৩টি উপকরণের দাম, নাইট্রোজেন, অক্সিজেন, কার্বন ডাই অক্সাইড, লিফট প্রস্তুতকারী শিল্পে ব্যবহৃত আমদানি করা সকল উপকরণ, অগ্নিনির্বাপণ ব্যবস্থাপন ব্যবহৃত বিভিন্ন উপকরণ, কমপ্রেসর প্রস্তুতকারী শিল্পে ব্যবহৃত আমদানি করা সব উপকরণ, জুতা শিল্পের বিভিন্ন উপকরণ, পাউরুটি, বিস্কুট ও কেক, স্থানীয় পর্যায়ে উৎপাদিত কৃষি যন্ত্রপাতি।‘বর্তমানে নিত্যপ্রয়োজনীয় দ্রব্য যেমন-চাল, আটা, আলু, পেঁয়াজ, রসুন ইত্যাদি স্থানীয় পর্যায়ে সরবরাহের ক্ষেত্রে উৎসে আয়কর কর্তনের সর্বোচ্চ হার ৫ শতাংশ, যা ভিত্তিমূল্য নির্বিশেষে ২ শতাংশে নির্ধারণের প্রস্তাব করছি।’৫ লাখ ৬৮ হাজার কোটি টাকার বাজেট জিডিপির ১৯ দশমিক ৯ শতাংশ। নতুন অর্থবছরের প্রস্তাবিত বাজেটে জিডিপির আকার ধরা হয়েছে ৩১ লাখ ৭১ হাজার ৮০০ কোটি টাকা। ৫ লাখ ৬৮ হাজার কোটি টাকার বাজেটে বার্ষিক উন্নয়ন কর্মসূচির (এডিপি) ব্যয় ধরা হয়েছে ২ লাখ ৫ হাজার ১৪৫ কোটি টাকা।
",22/9/2020,economics
এই বাজেটের হাত ধরেই ভবিষ্যতের কাঙ্ক্ষিত অর্থনৈতিক ভিত রচনা করব: অর্থমন্ত্রী,"ভবিষ্যতের কাঙ্ক্ষিত অর্থনেতিক ভিত রচনার সংকল্প ব্যক্ত করেছেন অর্থমন্ত্রী আ হ ম মুস্তফা কামাল।



তিনি তার বাজেট উত্থাপন শেষে বৃহস্পতিবার সংসদে বলেন, ‘প্রাণঘাতী করোনাভাইরাসের প্রাদুর্ভাবে সৃষ্ট দেশের এই ক্রান্তিলগ্নে আমাদের সর্বোচ্চ অগ্রাধিকার মানুষকে এই ভাইরাসের সংক্রমণ থেকে রক্ষা করা। পাশাপাশি দেশের মানুষের অন্ন বস্ত্র যোগানের জন্য দেশের অর্থনীতির চাকাও সচল রাখা। এই সংকটময় পরিস্থিতি মোকাবেলায় আমাদের মাননীয় প্রধানমন্ত্রী শেখ হাসিনা প্রতিনিয়ত প্রতিটি জনগোষ্ঠীর সঙ্গে সংযুক্ত হচ্ছেন, তাদের বিশ্বাস ও মনোবলের জায়গাটি অটুট রাখতে। কারণ তিনি মনেপ্রাণে বিশ্বাস করেন জীবন সামনে এগিয়ে যাওয়ার জন্য, থেমে থাকার জন্য নয়। মাননীয় প্রধানমন্ত্রীর দিক নির্দেশনায় রচিত এই বাজেটের হাত ধরেই আমরা অর্থনৈতিক মন্দা কাটিয়ে পূর্বের উন্নয়নের ধারাবাহিকতায় ভবষ্যতের কাক্সিক্ষত অর্থনৈতিক ভিত রচনা করবো।’অর্থমন্ত্রী বলেন, ‘ইতিমধ্যে আইএমএফ ঘোষণা করেছে আগামী বছর আমাদের প্রবৃদ্ধি হবে ৯.৫ শতাংশ। যে অমানিশার অন্ধকার আমদের চারপাশকে ঘিরে ধরেছে, তা একদিন কেটে যাবেই। ইতিহাস সাক্ষী, বাঙ্গালী জাতি শৌর্যবীর্যের এক মূর্ত প্রতীক। জাতীয় জীবনে কালক্রমে যেসকল সংকট ও দুর্যোগ এসেছে, বাঙালি জাতি সম্মিলিত শক্তির বলেই সেসব থেকে পরিত্রাণ পেয়েছে। জাতির পিতার নেতৃত্বে ১৯৭১ সালে কাঁধে কাঁধ মিলিয়ে আমরা শত্রুর মোকাবিলা করে বিজয় অর্জন করেছি। তেমনি একইভাবে মাননীয় প্রধানমন্ত্রীর বলিষ্ঠ নেতৃত্বে সবাই এক পরিবার হয়ে, একে অপরে সাহায্যে করোনাভাইরাস মোকাবিলা যুদ্ধেও আমরা জয়ী হবো, ইনশাআল্লাহ। এই ক্রান্তিকালে বিভ্রান্ত, ভীত বা আতংকিত না হয়ে আমাদের ধৈর্য এবং সাহসিকতার সঙ্গে পরিস্থিতির মোকাবিলা করতে হবে।’২০২০ সালটি আমাদের জাতীয় জীবনে এক বিশেষ গুরুত্বপূর্ণ বছর। এ বছর উদযাপিত হচ্ছে সর্বকালের সর্বশ্রেষ্ঠ বাঙালি বঙ্গবন্ধু শেখ মুজিবুর রহমানের জন্মশতবার্ষিকী উল্লেখ করে অর্থমন্ত্রী বলেন, যেহেতু চলতি অর্থবছরেই পড়েছে জাতির পিতার শততম জন্মবার্ষিকী। সেহেতু এ বছরটি জাতির জন্য বিশেষ একটি বছর। আমরা সবাই পুরোপুরি আত্মপ্রত্যয়ী ছিলাম এ বছর আমরা আমাদের অর্থনীতিতে দেশের সেরা প্রবৃদ্ধিটি জাতিকে উপহার দিবো। এক্ষেত্রে আমাদের ইন্সিত লক্ষমাত্রাটি ছিল শতকরা ৮.২ ভাগ থেকে ৮.৩ ভাগ। আমরা শুরুও করেছিলাম সুন্দর আশাদীপ্তভাবে অসাধারণ গতিতে। অর্থবছরের প্রথম ৮ মাস পর্যন্ত যখনো আমরা করোনায় বেশী মাত্রায় আক্রান্ত হয়নি, আমরা অর্থনীতিতে একটি শক্তিশালী অবস্থান ধরে রাখতে সক্ষম হয়েছিলাম। পৃথিবীর প্রখ্যাত সকল থিংকট্যাংক ও গণমাধ্যমসমূহ আমাদের প্রশংসায় ছিল পঞ্চমুখ। এশীয় উন্নয়ন ব্যাংক (এডিবি) বছরের প্রথম ৮ মাসের হিসাবে আমাদের পৃবৃদ্ধির হিসাব কষেছিলো ৭.৮ ভাগ। কিন্তু দুঃখের বিষয় করোনার প্রভাব সারা বিশ্বের অর্থনীতির হিসাব-নিকাশকে সম্পূর্ণ ওলটপালট করে দিয়েছে। তিনি বলেন, আন্তর্জাতিক মুদ্রা তহবিলের মতে ২০২০ সালে বৈশ্বিক অর্থনীতি ৩.০ শতাংশ সংকুচিত হবে এবং বিশ্বব্যাংক দক্ষিণ এশিয়ার জিডিপি প্রবৃদ্ধি ১.৮-২.৮ শতাংশ হবে মর্মে পূর্বাভাস দিয়েছে। বিশ্ব বাণিজ্যি সংস্থার মতে ২০২০ সালে বৈশ্বিক পণ্য বাণিজ্যি ১৩-২০ শতাংশ হ্রাস পাবে। আন্তর্জাতিক শ্রম সংস্থার মতে বিশ্বব্যাপী ১৯ কোটি ৫০ লক্ষ কর্মীর পূর্ণকালীন চাকরি হ্রাস পাবে। অর্থমন্ত্রী বলেন, দেশে কোভিড-১৯ নভেল করোনাভাইরাসের প্রাদূর্ভাব শুরুর সাথে সাথেই আমরা এ সংকট মোকাবিলায় নানাবিধ সিদ্ধান্ত গ্রহণ করেছি। অর্থনীতির ওপর সম্ভাব্য বিরূপ প্রভাব উত্তরণে আমরা একটি সামগ্রিক কর্মপন্থা নির্ধারণ করেছি যার মধ্যে কিছু কাজ আমরা অবিলম্বে বাস্তবায়ন করেছি, কিছু স্বল্পমেয়াদে বাস্তবায়নের উদ্যোগ নিয়েছি ও এবং কিছু কাজ দীর্ঘমেয়াদে বাস্তবায়ন করবো।আমাদের এ কর্মপন্থার চারটি প্রধান কৌশলগত দিক রয়েছে। প্রথম কৌশলটি হল সরকারি ব্যয়ের ক্ষেত্রে কর্মসৃজনকে প্রাধান্য দেয়া এবং বিলাসী ব্যয় নিরুৎসাহিত করা। গত এক দশকের সুশৃঙ্খল মুদ্রানীতি ও রাজস্ব নীতি বাস্তবায়নের ফলে আমাদের ঋণের স্থিতি-জিডিপি’র অনুপাত অত্যন্ত কম (৩৪ শতাংশ) হওয়ায় প্রাদূর্ভাবজনিত কারণে সরকারি ব্যয় বড় আকারে বাড়ালেও তা সামষ্টিক অর্থনীতির উপর কোন নেতিবাচক প্রভাব ফেলবে না। আমাদের দ্বিতীয় কৌশলটি হল ব্যাংক ব্যবস্থার মাধ্যমে স্বল্প সুদে কতিপয় ঋণ সুবিধা প্রবর্তন করা যাতে অর্থনৈতিক কর্মকান্ড পুনরুজ্জীবিত হয় এবং দেশে-বিদেশে উদ্যোক্তাদের প্রতিযোগিতার সক্ষমতা বৃদ্ধি পায়। তৃতীয় কৌশলটি হল হতদরিদ্র, কর্মহীন হয়ে পড়া নিম্ন আয়ের জনগোষ্ঠী এবং অপ্রাতিষ্ঠানিক কর্মকাণ্ডে নিয়োজিত জনগণকে সুরক্ষা দিতে সরকারের সামাজিক সুরক্ষা কার্যক্রমের আওতা বৃদ্ধি করা। চতুর্থ ও সবশেষ কৌশলটি হল বাজারে মুদ্রা সরবরাহ বৃদ্ধি করা। তবে, এ কৌশলটি আমরা অত্যন্ত সতর্কতার সঙ্গে বাস্তবায়ন করছি যাতে মূল্যস্ফীতির নেতিবাচক প্রভাব নিয়ন্ত্রণ করা যায়।",22/9/2020,economics
শিক্ষাপ্রতিষ্ঠানের এমপিওভুক্তিতে বরাদ্দ নেই,"২০২০-২১ অর্থবছরের ৫ লাখ ৬৮ হাজার কোটি টাকার বাজেট পেশ করেছেন অর্থমন্ত্রী আ হ ম মুস্তফা কামাল। এতে শিক্ষায় অন্যতম জনপ্রিয় কর্মসূচি বেসরকারি শিক্ষা প্রতিষ্ঠান এমপিওভুক্তিতে কোনো বরাদ্দ রাখা হয়নি। কেবল মামলা-মোকদ্দমার বিপরীতে নতুন সৃষ্ট ব্যয়ের জন্য থোক হিসেবে প্রায় ৩৩ কোটি টাকা বরাদ্দ প্রস্তাব আছে।



বৃহস্পতিবার জাতীয় সংসদ ভবনে ২০২০-২১ অর্থবছরের বাজেট বক্তৃতায় এ কথা জানিয়েছেন অর্থমন্ত্রী।প্রস্তাবিত বাজেটে চারটি মন্ত্রণালয়কে মিলিয়ে শিক্ষা ও প্রযুক্তি খাত করা হয়েছে। এগুলো হচ্ছে, শিক্ষা, প্রাথমিক ও গণশিক্ষা, বিজ্ঞান ও প্রযুক্তি এবং তথ্য ও যোগাযোগ প্রযুক্তি মন্ত্রণালয়। এরমধ্যে শিক্ষা মন্ত্রণালয়ের দুই বিভাগের মধ্যে মাধ্যমিক ও উচ্চশিক্ষায় ৩৩হাজার ১১৭ কোটি এবং কারিগরি ও মাদ্রাসা বিভাগে ৮ হাজার ৩৪৪ কোটি টাকা বরাদ্দ করা হয়েছে। প্রাথমিক ও গণশিক্ষায় বরাদ্দ করা হয়েছে ২৪ হাজার ৯৪০ কোটি টাকা। বিজ্ঞান ও প্রযুক্তিতে ১৭ হাজার ৯৪৬ এবং তথ্য যোগাযোগ ও প্রযুক্তি মন্ত্রণালয়ে ১ হাজার ৪১৫ কোটি টাকা বরাদ্দ করা হয়েছে।নতুন অর্থ বছরে বাজেটের আকার বেড়েছে। এর পরিমাণ প্রায় ৪৫হাজার কোটি টাকা। সেই হিসাবে শিক্ষার দুই মন্ত্রণালয়ে উন্নয়ন এবং অনুন্নয়ন উভয় খাতে অংকের হিসাবে বরাদ্দকৃত অর্থের পরিমাণও বেড়েছে। চলতি অর্থবছরে সংশোধিত বাজেটে মাধ্যমিক ও উচ্চশিক্ষায় বরাদ্দ করা হয়েছে ২৮ হাজার ৪শ’ কোটি টাকা। এছাড়া কারিগরি ও মাদ্রাসা শিক্ষায় ৭হাজার ৩০৭ কোটি এবং প্রাথমিক ও গণশিক্ষায় ২৩হাজার ৭০১ কোটি টাকা বরাদ্দ করা হয়েছে।",22/9/2020,economics
"দাম কমছে স্যানিটারি ন্যাপকিনের, বাড়ছে প্রসাধনী সামগ্রীর","জাতীয় সংসদে ২০২০-২১ অর্থবছরের বাজেটে স্যানিটারি ন্যাপকিনের দাম কমানোর প্রস্তাব করা হয়েছে। দাম বেশি এবং অসচেতনার কারণে দেশের অধিকাংশ নারীদের প্রজনন স্বাস্থ্য ঝুঁকির কথা মাথায় রেখে এ প্রস্তাব করা হয়েছে।



বৃহস্পতিবার বিকালে অর্থমন্ত্রী আ হ ম মুস্তফা কামাল তার বাজেট উত্থাপনে এ প্রস্তাব দেন।অর্থমন্ত্রী তার বাজেট বক্তৃতায় স্যানিটারি ন্যাপকিন ও ডায়াপার শিল্পের একটি কাঁচামাল টেক্সটাইল ব্যাক শিট অথবা নন-ওভেন এয়ার থ্রো বোন্ডেন (এডিল) আমদানিতে বিদ্যমান রেয়াতি সুবিধা সম্প্রসারণের প্রস্তাব করেন। ফলে স্যানিটারি ন্যাপকিন ও ডায়াপারের দাম কমতে পারে।অপরদিকে সব ধরনের প্রসাধনী সামগ্রী আমদানিতে সম্পূরক শুল্ক ১০ শতাংশ থেকে বাড়িয়ে ১৫ শতাংশ করার প্রস্তাব দিয়েছেন অর্থমন্ত্রী। এতে ছেলেমেয়ে উভয়েরই প্রসাধনী সামগ্রীর দাম বাড়ছে।",22/9/2020,economics
ক্ষুদ্র উদ্যোক্তাদের জন্য ১১'শ কোটি টাকা সিড মানি চেয়েছে শিল্প মন্ত্রণালয়,"করোনা পরিস্থিতিতে এসএমই খাতের জন্য ঘোষিত প্যাকেজে ব্যাংকিং ব্যবস্থার আওতাবহির্ভূত অতিক্ষুদ্র ও ক্ষুদ্র উদ্যোক্তাদের ঋণ সহায়তার জন্য সিড মানি হিসেবে ১১'শ কোটি টাকা চেয়েছে শিল্প মন্ত্রণালয়।



বুধবার এক সংবাদ বিজ্ঞপ্তিতে এ কথা জানিয়েছে শিল্পমন্ত্রণালয়। এতে বলা হয়েছে, সিড মানি দিয়ে অতিক্ষুদ্র ও ক্ষুদ্র উদ্যোক্তাদের জন্য এসএমই ফাউন্ডেশন ৫'শ কোটি ও বিসিক ৬'শ কোটি টাকার ঋণ কর্মসূচি বাস্তবায়ন করা হবে। কোভিড-১৯ এর প্রাদুর্ভাবের কারণে অতিক্ষুদ্র, ক্ষুদ্র ও কুটির শিল্পের উদ্যোক্তাদের অপেক্ষাকৃত বেশি ক্ষতিগ্রস্থ হওয়ার বিষয়টি বিবেচনা করে শিল্প মন্ত্রণালয়ের উদ্যোগ গ্রহণ করেছে।

শিল্প মন্ত্রণালয়ের পক্ষ থেকে ৩০ এপ্রিল এ সংক্রান্ত একটি চিঠি অর্থ মন্ত্রণালয় বরাবর প্রেরণ করা হয়েছে।চিঠিতে উল্লেখ করা হয়েছে, প্রধানমন্ত্রী কর্তৃক ৫ এপ্রিল এসএমই খাতের জন্য ২০ হাজার কোটি টাকার প্রণোদনা প্যাকেজ ঘোষণার প্রেক্ষিতে এ খাতের প্রণোদনা প্যাকেজের অর্থ বিতরণের জন্য বাংলাদেশ ব্যাংক ১৩ এপ্রিল একটি পরিপত্র জারি করে। পরিপত্র অনুযায়ী বাণিজ্যিক ব্যাংকসমূহ ব্যাংকগ্রাহক সম্পর্কের ভিত্তিতে ঋণ কার্যক্রম পরিচালনা করবে এবং ঋণ গ্রহণের ক্ষেত্রে ইতিপূর্বে ঋণ গ্রহীতারা বিশেষ সুবিধা পাবে। এতে আরও বলা হয়, এসএমই খাতের জন্য প্রধানমন্ত্রী ঘোষিত প্রণোদনা প্যাকেজ বাস্তবায়নে সহযোগিতা প্রদান, করোনা পরিস্থিতিতে এসএমই খাতের সামগ্রিক বিষয় পর্যবেক্ষণ, করানাপরবর্তী সময়ে অতিক্ষুদ্র, ক্ষুদ্র ও কুটির এবং মাঝারি শিল্প খাতের শিল্প উদ্যোক্তা, শ্রমিক এবং সাপ্লাই চেইনের সঙ্গে জড়িতদের মূলধারায় ফিরিয়ে আনা এবং এ খাতসংশ্লিষ্টরা কিভাবে ঘুরে দাঁড়াতে পারে সে লক্ষ্যে কাজ করার জন্য 'এসএমই খাত উজ্জীবন সংক্রান্ত কমিটি' গঠন করা হয়। ‘১৬ এপ্রিল গঠিত শিল্প মন্ত্রণালয়ের একজন অতিরিক্ত সচিবের নেতৃত্বে ১১ সদস্যবিশিষ্ট কমিটিকে এ বিষয়ে কার্যকর পদক্ষেপ ও সুপারিশমালা তৈরির দায়িত্ব প্রদান করা হয়। এসএমই খাত উজ্জীবন সংক্রান্ত কমিটিতে বাণিজ্য মন্ত্রণালয়, জাতীয় রাজস্ব বোর্ড, বাংলাদেশ ব্যাংক, বিসিক, এসএমই ফাউন্ডেশনসহ এসএমই খাতের সঙ্গে সংশ্লিষ্ট ট্রেডবডিসমূহ, যেমন: বাংলাদেশ ইঞ্জিনিয়ারিং শিল্প মালিক সমিতি (বিইআইওএ), জাতীয় ক্ষুদ্র ও কুটির শিল্প সমিতি, বাংলাদেশ (নাসিব) ও এফবিসিসিআইয়ের প্রতিনিধিকে অন্তর্ভুক্ত করা হয়েছে।’এর আগে ২২ এপ্রিল ভিডিও কনফারেন্সিংয়ের মাধ্যমে অনুষ্ঠিত 'এসএমই খাত উজ্জীবন সংক্রান্ত কমিটির প্রথম সভায় জানানো হয়, বর্তমানে ক্ষুদ্র ও কুটির শিল্পখাতে প্রায় ১৫ শতাংশ উদ্যোক্তা ব্যাংক থেকে ঋণ নিয়ে ব্যবসা করছেন। অবশিষ্ট ৮৫ শতাংশ উদ্যোক্তা আনুষ্ঠানিক ঋণ কার্যক্রমে জড়িত নন এবং তারা ব্যবসায়িক কার্যক্রম পরিচালনায় আনুষ্ঠানিক হিসাব সংরক্ষণে অভ্যস্ত নন। সভায় আরও জানানো হয়, করোনার প্রাদুর্ভাবের সংকটকালে বেঁচে থাকার জন্য বাস্তবিকপক্ষে অতিক্ষুদ্র ও ক্ষুদ্র উদ্যোক্তা ও তাদের সাঙ্গে সম্পৃক্তদের বেশি সহযোগিতা প্রয়োজন। সভায় এসব অতিক্ষুদ্র ও ক্ষুদ্র উদ্যোক্তার জন্য অতিজরুরি ভিত্তিতে সিড মানি সংগ্রহ করে এসএমই ফাউন্ডেশন ও বিসিকের উদ্যোগে বিশেষ ঋণ কর্মসূচি পরিচালনার সিদ্ধান্ত গৃহীত হয়। এর পরিপ্রেক্ষিতেই বিশেষ ঋণ কর্মসূচি বাস্তবায়নে এসএমই ফাউন্ডেশন ও বিসিকের অনুকূলে মোট ১১শ' কোটি টাকা সিড মানি হিসেবে বরাদ্দ প্রদানের জন্য শিল্প মন্ত্রণালয় ৩০ এপ্রিল অর্থ মন্ত্রণালয় বরাবর চিঠি প্রেরণ করে বলে প্রেস বিজ্ঞপ্তিতে বলা হয়। উল্লেখ্য, বাংলাদেশ পরিসংখ্যান ব্যুরোর ২০১৯ সালের জরিপ অনুযায়ী দেশে বর্তমানে ৪৬ হাজার ২৯১টি উৎপাদন ইউনিটের মধ্যে ৮৭ শতাংশই ক্ষুদ্র ও কুটির শিল্প। বর্তমানে দেশের উৎপাদন খাতের ৩৩ শতাংশ উৎপাদন করে থাকে ক্ষুদ্র ও কুটির শিল্প। এ শিল্পের সঙ্গে ১৩ লাখ ৯১ হাজার শ্রমিক ও কর্মকর্তা-কর্মচারী জড়িত রয়েছেন।",22/9/2020,economics
অর্থনীতিবিদ ও ব্যবসায়ীদের অভিমত: কারখানা চালুর উপায় বের করা জরুরি,"করোনাভাইরাসের প্রতিরোধ কার্যক্রম ঠিক রেখে বিকল্প কোনো উপায়ে কিছু শিল্প-কারখানা চালু করার বিষয়ে অভিমত দিয়েছেন দেশের অর্থনীতি বিশেষজ্ঞ ও ব্যবসায়ী নেতারা।



কেননা চলমান লকডাউনে পুরো অর্থনৈতিক কর্মকাণ্ড ভেঙে পড়ার উপক্রম হয়েছে। এক রকম বিপর্যস্ত হয়ে উঠেছে জনজীবন। ব্যবসা-বাণিজ্য. শিল্প-কলকারখানার ক্ষতি হচ্ছে অপূরণীয়।দোকানপাট, শপিংমল ও যোগাযোগ ব্যবস্থা বন্ধ থাকায় চরম বিপর্যয়ের মুখে পড়েছে দেশের সবকিছু। সবচেয়ে বেশি ক্ষতিগ্রস্ত হচ্ছেন শিল্প উদ্যোক্তারা। চোখের সামনে অনেকের বহু কষ্টে অর্জিত শিল্প প্রতিষ্ঠান কঠিন এক বিপর্যয়ের দিকে ধাবিত হচ্ছে। ব্যাংকের দায়-দেনা পরিশোধ করা নিয়েও দুশ্চিন্তার শেষ নেই। অথচ এসব শিল্প প্রতিষ্ঠান কার্যকরভাবে সুরক্ষা দিতে এখন পর্যন্ত কোনো দিকনির্দেশনা আসেনি।এ অবস্থায় সংশ্লিষ্টরা বলছেন, সীমিত আকারে হলেও পর্যায়ক্রমে শিল্প-কারখানা লকডাউন থেকে মুক্ত করে দেয়া প্রয়োজন। করোনা প্রতিরোধ কার্যক্রমের পাশাপাশি দ্রুত উৎপাদনে যেতে হবে। যেখানে রফতানির নতুন সম্ভাবনা তৈরি হয়েছে আগেভাগে সেসব বাজার আমাদের ধরতে হবে। পাশাপাশি যেসব শিল্প-কলকারখানার মাধ্যমে স্থানীয় চাহিদার অনেকখানি মেটানো সম্ভব, সেগুলো বিকল্প উপায়ে হলেও চালু করতে হবে। তা না হলে এভাবে চলতে থাকলে অর্থনীতির যে ভয়াবহ ক্ষতি হবে সেটি সহ্য করার মতো সক্ষমতা বাংলাদেশের নেই।প্রসঙ্গত, ৩ মে পর্যন্ত লকডাউন বহাল থাকলেও অর্থনীতির চরম ক্ষতির কথা মাথায় নিয়ে ভারত সরকারের নতুন গাইডলাইন অনুযায়ী ২০ এপ্রিল থেকে বিভিন্ন সেক্টরে কাজ শুরু হয়ে যাবে। এর ফলে প্রায় ৬৫ শতাংশ মানুষ কাজে ফিরবে বলে আশা করা হচ্ছে। এছাড়া করোনায় আক্রান্ত অনেক দেশ ইতোমধ্যে এর বিস্তার রোধ করে সীমিত আকারে লকডাউন তুলে অর্থনৈতিক কর্মকাণ্ড চালু করার ঘোষণা দিয়েছে। এর মধ্যে সবচেয়ে বেশি এগিয়ে রয়েছে চীন। এরপরই আছে জার্মানি, নিউজিল্যান্ড, সিঙ্গাপুরসহ আরও কয়েকটি দেশ।বেসরকারি গবেষণা প্রতিষ্ঠান সেন্টার ফর পলিসি ডায়ালগের বিশেষ ফেলো ড. মোস্তাফিজুর রহমান যুগান্তরকে বলেন, বাংলাদেশের অর্থনীতি ৮০ থেকে ৮৫ শতাংশই অভ্যন্তরীণ চাহিদার সঙ্গে সম্পৃক্ত। ফলে ঢালাওভাবে সব অর্থনৈতিক কমর্কাণ্ড বন্ধ করা যাবে না। তাই উৎপাদন সচল রাখতে স্বাস্থ্যবিধি মেনে কিছু প্রতিষ্ঠান চালু রাখা উচিত। না হলে সংকট আরও বাড়বে।জানতে চাইলে পলিসি রিসার্স ইন্সটিটিউটের নির্বাহী পরিচালক আহসান এইচ মনসুর রোববার যুগান্তরকে বলেন, স্বাস্থ্যবিধি মেনে কিছু কারখানা অবশ্যই চালু করা উচিত। কারণ বিশ্বের অনেক দেশ লকডাউন হয়নি। আবার কিছু লকডাউন হলেও তারা আবার খুলে দিয়েছে। এ অবস্থায় আমাদের গার্মেন্ট বন্ধ রাখলে অর্ডার অন্য দেশে চলে যাবে। দ্বিতীয়ত, কারখানা বন্ধ রাখলে শ্রমিকদের আয়ের পথ নেই। তৃতীয়ত, উৎপাদন বন্ধ রাখা কোনো সমাধান নয়। তিনি বলেন, ভ্যাকসিন আবিষ্কার না হওয়া পর্যন্ত করোনা থাকবে। তাই বলে ততদিন উৎপাদন বন্ধ থাকবে? নিশ্চয়ই নয়। ধাপে ধাপে কারখানা চালু করতে হবে।এফবিসিসিআইর সহসভাপতি সিদ্দিকুর রহমান বলেন, এই মুহূর্তে জীবনের সুরক্ষা সবচেয়ে বড়। কিন্তু বাংলাদেশে কতজন মানুষ লকডাউন মানছে, ঘরে থাকছে? অন্যদিকে বিদেশি ক্রেতারা তাদের অর্ডার স্থানান্তরে চাপ দিচ্ছে। ইতোমধ্যেই একাধিক বায়ার তাদের ফ্যাব্রিক্স চীনে ফেরত পাঠাতে বলেছে। কারণ চীন, ভিয়েতনাম, পাকিস্তান কাজের জন্য প্রস্তুত হয়ে গেছে। এসব অর্ডার একবার চলে গেলে ২-৪ বছরে আর পাওয়া যাবে না। সেজন্য এখন যে করেই হোক দেশের অর্থনীতির কথা চিন্তা করে একটি ফর্মুলায় কারখানা চালু রাখার বিষয়ে নির্দেশনা আসা উচিত।বাংলাদেশ টেক্সটাইল মিলস অ্যাসোসিয়েশনের (বিটিএমএ) সভাপতি মোহাম্মদ আলী খোকন বলেন, করোনার প্রভাবে বিদেশি অর্ডার বাতিল-স্থগিতসহ টেক্সটাইল শিল্পের যে ক্ষতি হওয়ার তা হয়ে গেছে। এখন ঈদ সামনে রেখে শিল্প চালু করতে পারলে অন্তত পক্ষে লোকসান কিছুটা কমানো যাবে। তিনি বলেন, সরকারের উচ্চ মহলের সঙ্গে শিল্প চালুর বিষয়ে স্পষ্ট দিকনির্দেশনা চেয়েছি। বর্তমানে শিল্প চালু রাখার বিষয়ে সরকারের একেকটি সংস্থা একেক ধরনের নির্দেশনা দিচ্ছে।সংশ্লিষ্টরা বলেছেন, সীমিত আকারে উৎপাদন ব্যবস্থা চালু করার জন্য আগে করোনা ভাইরাস বহনকারীদের শনাক্ত করতে পরীক্ষার হার বাড়াতে হবে। বিশেষ করে উৎপাদন খাতের সঙ্গে জড়িতদের অগ্রাধিকার ভিত্তিতে পরীক্ষা করে যাদের মধ্যে করোনা নেগেটিভ পাওয়া যাবে তাদের উৎপাদন ব্যবস্থায় নিয়ে আসতে হবে। সরকারি সহায়তা নিয়ে তাদের থাকা ও খাওয়ার জন্য বিকল্প ব্যবস্থা করা যেতে পারে। এভাবে করোনা সংক্রমণমুক্ত রেখে উৎপাদন খাতকে পর্যায়ক্রমে চালু করা যেতে পারে। সরকার চাইলে পরীক্ষামূলক উদ্যোগ নিতে পারে।এ প্রসঙ্গে বাণিজ্য সচিব ড. জাফর উদ্দিন বলেন, এটা ঠিক যে টানা লকডাউনের ফলে দেশের উৎপাদন, রফতানি খাতসহ ব্যবসা-বাণিজ্যের মারাত্মক ক্ষতি হচ্ছে। তারপরও করোনার সংক্রমণ রোধে লকডাউন চলমান রয়েছে। কেননা মানুষের জীবনের নিরাপত্তা দিতে হবে আগে। এ অবস্থায় লকডাউন তুলে বা সীমিত আকারে শিথিল করে উৎপাদন ব্যবস্থা চালু করার বিষয়টি একেবারেই সরকারের নীতিনির্ধারণীর উচ্চ পর্যায়ে বিবেচনাধীন রয়েছে। এ ব্যাপারে ওই পর্যায় থেকেই প্রয়োজনীয় সিদ্ধান্ত আসবে।পরিকল্পনা কমিশনের সাধারণ অর্থনীতি বিভাগের সদস্য (সিনিয়র সচিব) ড. শামসুল আলম বলেন, করোনার প্রভাব মোকাবেলায় সরকারকে দু’দিকেই যুদ্ধ করতে হচ্ছে। একদিকে মানুষের জীবন রক্ষা, অন্যদিকে সার্বিক প্রয়োজন মেটাতে নিত্যপণ্যের জোগান নিশ্চিত করা। জনগণকে যেমন স্বাস্থ্যবিধি ও স্বাস্থ্য শিষ্টাচার মানতে প্রয়োজনে বাধ্য করতে হবে। তেমনি পরিকল্পিতভাবে উৎপাদন ব্যবস্থা ঠিক রাখতে হবে। তিনি বলেন, উৎপাদন ঠিক রাখতে নতুন আয়োজন এবং নতুন চিন্তার দরকার। কিন্তু দীর্ঘমেয়াদে উৎপাদন কার্যক্রম ব্যাহত হলে দেশের অর্থনীতিতে বিপর্যয় নেমে আসতে পারে। সে বিষয়ে সরকার অবশ্যই সতর্ক রয়েছে।সূত্র জানায়, করোনার কারণে ইউরোপ ও আমেরিকার উৎপাদন ব্যবস্থা এখন ভেঙে পড়েছে। মধ্যপ্রাচ্যের উন্নয়ন কার্যক্রমও স্থবির হয়ে পড়েছে। চীনের অভিজ্ঞতা থেকে দেখা গেছে, ৩-৪ মাসের মধ্যেই করোনার ভয়াল থাবা নিয়ন্ত্রণে চলে আসে। ফলে করোনার থাবায় আক্রান্ত দেশগুলোতে আগামী কয়েক মাসের মধ্যে বিভিন্ন পণ্যের চাহিদা বেড়ে যাবে। একই সঙ্গে এখন বিশ্বব্যাপী করোনার সংক্রমণ রোধের বিভিন্ন উপকরণের চাহিদা তুঙ্গে রয়েছে। এর মধ্যে রয়েছে ব্যক্তিগত সুরক্ষা সামগ্রীসহ (পিপিই) বিভিন্ন ধরনের ওষুধ সামগ্রী। ফলে অভ্যন্তরীণ চাহিদা মেটানোর পাশাপাশি এসব সামগ্রী বিদেশে রফতানির সুযোগ থাকবে। এছাড়া নানা পণ্যের চাহিদাও বাড়বে। এ বিষয়েও বাংলাদেশকে এখনই প্রস্তুতি নিতে হবে।ইতোমধ্যে জাপান ঘোষণা দিয়েছে, চীন থেকে তাদের বিনিয়োগ প্রত্যাহার করবে। ফলে ওইসব বিনিয়োগ আকর্ষণে এখন ভিয়েতনাম, লাওস, কম্বোডিয়া, থাইল্যান্ড প্রতিযোগিতায় নেমেছে। ভারতও জাপানের বাজার ধরার চেষ্টা করছে। তাই বাংলাদেশকেও এসব নিয়ে ভাবতে হবে। জাপানের সঙ্গে বাংলাদেশের ইতিবাচক সম্পর্ককে কাজে লাগিয়ে নতুন বাজারে প্রবেশ করতে হবে।পদ্মা ব্যাংকের চেয়ারম্যান চৌধুরী নাফিজ শরাফাত বলেন, করোনার ফলে বাংলাদেশের জন্য এক ধরনের সম্ভাবনাও তৈরি হয়েছে। চীন থেকে জাপান বিনিয়োগ তুলে নিচ্ছে। সেগুলোকে বাংলাদেশে আনার উদ্যোগ নিতে হবে। ইউরোপ-আমেরিকার বাজার ধরতে এখনই কাজ করতে হবে। মধ্যপ্রাচ্যের শ্রমের বাজারে বড় পরিবর্তন আসবে। সেটা ধরতে দক্ষ শ্রমিক তৈরির কাজে এখনই হাত দিতে হবে। তিনি বলেন, তবে সবার আগে এখন মানুষের জীবনের নিরাপত্তা নিশ্চিত করতে হবে। তারপর উৎপাদন ব্যবস্থা নিজস্ব গতিতে চালু করতে হবে। এক্ষেত্রে শুধু সরকারই নয়, দেশের উদ্যোক্তা, শ্রমিক-কর্মচারী সব শ্রেণি-পেশার লোকজনকে এগিয়ে আসতে হবে।ঢাকা চেম্বারের সাবেক সভাপতি বিজনেস ইনিশিয়েটিভ লিডিং ডেভেলপমেন্টের (বিল্ড) চেয়ারম্যান আবুল কাশেম খান বলেন, করোনাভাইরাসের সংক্রমণে আমরা কোন পর্যায়ে আছি সেটা আগে দেখতে হবে। এটা পর্যালোচনা করতে একটি বিশেষজ্ঞ কমিটি গঠন করা যেতে পারে। কমিটির সুপারিশের ভিত্তিতে কারখানা চালুর বিষয়ে সিদ্ধান্ত নিতে হবে।প্রসঙ্গত, ২৬ মার্চ থেকে দেশে লকডাউন চলছে। ২৫ এপ্রিল এর মেয়াদ শেষ হবে। কিন্তু করোনা পরিস্থিতি বিবেচনায় নিয়ে এই সময়সীমা আরও বাড়তে পারে।এদিকে সূত্র জানায়, নতুন করে সাধারণ ছুটির মেয়াদ বাড়লেও সীমিত আকারে কিছু খাতে ছাড় দেয়া হতে পারে। সেজন্য উপায় খুঁজে বের করতে সরকারের উচ্চপর্যায়ে আলোচনা অব্যাহত আছে।",22/9/2020,economics
ঋণের কিস্তি ও সুদহার স্থগিত করা জরুরি: প্রধানমন্ত্রীর কাছে শিল্প উদ্যোক্তাদের দাবি,"করোনাভাইরাসের নেতিবাচক প্রভাব মোকাবেলায় প্রধানমন্ত্রী শেখ হাসিনা ঘোষিত বিশেষ আর্থিক প্যাকেজ অবশ্যই ইতিবাচক সিদ্ধান্ত। কিন্তু এ মুহূর্তে সবার আগে প্রয়োজন শিল্প উদ্যোক্তা ব্যবসায়ীদের চলতি ঋণের কিস্তি পরিশোধের সময়সীমা বাড়ানো।



একই সঙ্গে ঋণের বিপরীতে সুদ আরোপ স্থগিত করে মূল ঋণসহ আরোপিত সুদ একটি ব্লক অ্যাকাউন্টে কমপক্ষে এক বছরের জন্য নিয়ে যাওয়া। তাহলে এর ওপর আর সুদ আরোপিত হবে না। ফলে ঋণের অঙ্ক বাড়বে না। এর ফলে একদিকে উদ্যোক্তাদের চলতি ঋণ যেমন খেলাপি হবে না, তেমনি প্রধানমন্ত্রী ঘোষিত প্যাকেজের আওতায় নতুন ঋণ সুবিধা পেতে সমস্যাও হবে না। কিন্তু এ ঘোষণা না এলে বেশির ভাগ শিল্পপ্রতিষ্ঠান চালু করাই সম্ভব হবে না।বেশ কয়েকজন শিল্প উদ্যোক্তা ও ব্যবসায়ী সংগঠনের নেতারা এবং কয়েকজন বিশেষজ্ঞ রোববার যুগান্তরের কাছে এমন প্রতিক্রিয়া ব্যক্ত করেন।তারা বলেন, প্রধানমন্ত্রী ঘোষিত প্রায় ৭৩ হাজার কোটি টাকার বিশেষ ঋণ ও আর্থিক প্রণোদনা প্যাকেজ নিঃসন্দেহে একটি সঠিক সিদ্ধান্ত। এটি প্রধানমন্ত্রী শেখ হাসিনার সময়োপযোগী সাহসী উদ্যোগ। এজন্য সরকারপ্রধানকে আমরা অবশ্যই ধন্যবাদ জানাই এবং তার প্রতি আমরা কৃতজ্ঞ। কিন্তু এখানে কয়েকটি বৈশ্বিক প্রভাবের সরল অঙ্ক আমাদের গুরুত্বের সঙ্গে আমলে নিতে হবে। প্রথমত, করোনা প্রভাবের কারণে বিশ্বজুড়ে মানুষের ক্রয়ক্ষমতা স্বাভাবিকভাবে হ্রাস পাবে। একেবারে অপরিহার্য জিনিস ছাড়া মানুষ এখন তার ফ্যাশনসহ বিভিন্ন ক্ষেত্রে চাহিদার লাগাম টেনে ধরবে। বাজেট কাটছাঁট করবে। এর ফলে বেশিরভাগ শিল্পপ্রতিষ্ঠান আগের মতো সহসা পণ্য উৎপাদনে অর্ডার বা কার্যাদেশ পাবে না। এছাড়া সেভাবে চাহিদা না পেলে অনেকে ফ্যাক্টরি চালু করার ঝুঁকি নেবে না। কেউ কেউ চালু করলেও সীমিত আকারে করবেন। এই নেতিবাচক প্রভাব শুধু রফতানিমুখী শিল্পের ক্ষেত্রে নয়, সব ক্ষেত্রেই পড়বে। প্রতিটি শিল্পপ্রতিষ্ঠানের মাথার ওপর এখন এই ‘করোনা খক্ষ’ ঝুলছে।দ্বিতীয়ত, আল্লাহর রহমতে যদি এ সংকট দ্রুত কেটেও যায়, তাহলে শিল্প উদ্যোক্তা ও ব্যবসায়ীদের সামনে বড় চ্যালেঞ্জ হল- ব্যাংকের চলতি ঋণের কিস্তি পরিশোধ করার বাধ্যবাধকতা। কিন্তু ফ্যাক্টরি যেহেতু বন্ধ, সেহেতু ফ্যাক্টরি থেকে মালিকদের নিয়মিত আয়ের পথও বন্ধ। বিপরীতে ব্যয়ের হিসাব থেমে নেই। ব্যয়ের চাপ প্রবল। সেক্ষেত্রে বেশিরভাগ শিল্পমালিক শেষ পর্যন্ত ব্যাংকের দায়দেনা পরিশোধ করতে পারবেন না। ফলে বিরূপ পরিস্থিতির কারণে অনেকে ঋণখেলাপি হিসেবে চিহ্নিত হবেন।তৃতীয়ত, এ অবস্থায় কোনো ঋণখেলাপি ব্যক্তি যদি ব্যাংকের কাছে ওয়ার্কিং ক্যাপিটাল বা চলতি মূলধন হিসেবে প্রধানমন্ত্রী ঘোষিত বিশেষ প্যাকেজের ঋণ চান, তাহলে তার এই ঋণ পাওয়ার সম্ভাবনা খুবই ক্ষীণ। কেননা ঋণ দেয়া হবে ব্যাংক-গ্রাহক সম্পর্কের ভিত্তিতে। সঙ্গত কারণে প্রধানমন্ত্রী ঘোষিত বিশেষ প্যাকেজের ঋণ পেতে হলে শর্ত হিসেবে ব্যাংক আগে বলবে, খেলাপি ঋণের কিস্তি পরিশোধ করতে। সেটি যেহেতু তার পক্ষে সম্ভব হবে না, সেহেতু সরকারের আপৎকালীন এই ঋণ সুবিধা থেকে তিনি বঞ্চিত হবেন।চতুর্থত, শ্রমিক-কর্মচারীদের চাকরি সুরক্ষাসহ নিয়মিত বেতন-ভাতা পরিশোধের আলোচনা তখনই কার্যকর হবে, যখন সংশ্লিষ্ট মিল বা শিল্পপ্রতিষ্ঠান ভালোভাবে চালু রাখা সম্ভব হবে। এই সংকটের কারণে উৎপাদনের কার্যাদেশ না পেলে এবং খেলাপি ঋণের বোঝা ঘাড়ের ওপর চেপে বসলে এক পর্যায়ে শ্রমিক-কর্মচারীদের বেতন-ভাতার বিষয় গৌণ হয়ে পড়বে। কেননা মিল বন্ধ রেখে একজন মালিক কতদিন শ্রমিক-কর্মচারীদের বেতন-ভাতা দিতে পারবে। সেটি অবশ্যই প্রশ্নসাপেক্ষ বিষয়।তাই শিল্প উদ্যোক্তাসহ বিশ্লেষকরা মনে করেন, সরকারের শীর্ষ পর্যায় থেকে এ বিষয়ে একটি পৃথক বা সংযোজিত ঘোষণা আসা খুবই জরুরি। সেটি হল, পরিস্থিতি স্বাভাবিক না হওয়া পর্যন্ত কিংবা কমপক্ষে আগামী এক বছর পর্যন্ত ব্যবসায়ী ও শিল্প উদ্যোক্তাদের চলতি ঋণের কিস্তি ও সুদের হিসাব লক বা স্থগিত থাকবে। এক বছরের সুদ মওকুফ করলে সবচেয়ে ভালো হবে। এজন্য সরকার ব্যাংকগুলোকে প্রয়োজনীয় লাইফ লাইন সৃষ্টি করবে বা সাপোর্ট দেবে।এদিকে বিশ্লেষকদের কয়েকজন প্রধানমন্ত্রী ঘোষিত এই ঋণ সহায়তাকে ব্যাংকনির্ভর প্যাকেজ হিসেবে দেখছেন। তারা যুগান্তরকে বলেন, যদিও এই প্যাকেজের বহুমুখী ইতিবাচক প্রভাব রয়েছে, তথাপি এই ঋণ সুবিধা দেয়ার জন্য বাংকগুলোকে আগে তার তারল্য প্রবাহ ঠিক করতে হবে। কিন্তু আমরা তো ব্যাংকিং সেক্টরের চলমান দুরবস্থার কথা তো জানি। বেশিরভাগ ব্যাংক তারল্য সংকটের তীব্র জ্বরে আক্রান্ত। তারা বলছেন, এমনিতে একশ্রেণির ব্যাংক লুটেরাদের কারণে দিন দিন খেলাপি ঋণ বাড়ছে। সেই সঙ্গে পাল্লা দিয়ে বাড়ছে টাকা পাচার। তাই নতুন এই সংকট মোকাবেলা করতে গিয়ে যদি দেশের ভালো মান অর্জনকারী শিল্প উদ্যোক্তাদের খেলাপির পথে ঠেলে দেয়া হয়, তাহলে শিল্প প্রতিষ্ঠান চালু রাখা কঠিন হবে।এ প্রসঙ্গে অর্থ মন্ত্রণালয়ের আর্থিক প্রতিষ্ঠান বিভাগের সিনিয়র সচিব মো. আসাদুল ইসলাম রোববার যুগান্তরকে বলেন, চলমান পরিস্থিতিতে কোনো শিল্প উদ্যোক্তা ঋণের কিস্তি পরিশোধ করতে না পারলে আগামী জুন পর্যন্ত খেলাপি না করার নির্দেশ সব ব্যাংককে দিয়েছে বাংলাদেশ ব্যাংক। এটি স্বল্প সময়ের জন্য হলেও তা করা হয়েছে। এরপর আমরা পরিস্থিতি পর্যবেক্ষণ করব। তিনি আরও বলেন, এই সুবিধা ভোগ করার পরও খেলাপি হবে এমন ধারণা থাকা ঠিক নয়। উদ্যোক্তাদের এখন সংশ্লিষ্ট ব্যাংকগুলোর সঙ্গে যোগাযোগ রেখে সুবিধাগুলো প্রসঙ্গে বিস্তারিত জেনে নিতে হবে। তিনি মনে করেন, আলোচনার মাধ্যমে অনেক সমস্যার সমাধান হবে। এক প্রশ্নের জবাবে সিনিয়র সচিব বলেন, সৃষ্ট সংকট নিরসনে কেন্দ্রীয় ব্যাংক সবকিছু পর্যবেক্ষণ করছে। খেলাপি যাতে না হয় সে ব্যবস্থাও নেয়া হয়েছে।জানতে চাইলে বাংলাদেশ ব্যাংকের নির্বাহী পরিচালক ও মুখপাত্র মো. সিরাজুল ইসলাম যুগান্তরকে বলেন, যিনি এখন খেলাপি নন, তিনি ডিসেম্বর পর্যন্ত খেলাপি মুক্ত থাকতে পারবেন। যেমন- প্রথমে করোনার ক্ষতি বাবদ ছয় মাস, পরে খেলাপি নির্ণয়ে পদ্ধতিগত ছয় মাস, সব মিলিয়ে জানুয়ারি থেকে ডিসেম্বর পর্যন্ত খেলাপি মুক্ত থাকার সুযোগ পাবেন একজন ভালো গ্রাহক।পলিসি রিসার্স ইন্সটিটিউটের নির্বাহী পরিচালক ড. আহসান এইচ মনসুর যুগান্তরকে বলেন, প্রণোদনার প্যাকেজটি ইতিবাচক। এ প্রণোদনা থেকে কোনোভাবেই যাতে এখন যারা ঋণখেলাপি তাদের যাতে কোনো সুবিধা দেয়া না হয়, সেটি নিশ্চিত করতে হবে। কেননা ঋণখেলাপিদের এ প্যাকেজ থেকে নতুন করে অর্থ দিলে এর মূল উদ্দেশ্য ব্যাহত হবে।বাংলাদেশ টেক্সটাইল মিলস অ্যাসোসিয়েশনের (বিটিএমএ) সভাপতি মোহাম্মদ আলী খোকন বলেন, এই সংকটময় মুহূর্তে প্রধানমন্ত্রী ব্যবসায়ীদের পাশে দাঁড়ানোয় তাকে আন্তরিক ধন্যবাদ জানাই। তবে শিল্পের জন্য আরও দু-একটি বিষয়ে খেয়াল রাখা দরকার। যেমন- এই আপৎকালীন মুহূর্তে ব্যাংক ঋণের কিস্তি ও সুদ এক বছরের জন্য স্থগিতের নির্দেশনা আসা উচিত। এ বিষয়ে বিটিএমএ বাংলাদেশ ব্যাংকে আবেদন জানিয়েছে। জুলাই পর্যন্ত ঋণের কিস্তি মওকুফ করলেও সুদের ক্ষেত্রে কি হবে তা স্পষ্টীকরণ দরকার। যদি চক্রবৃদ্ধি হারে সুদ ব্যবসায়ীর ওপর জেঁকে বসে তাহলে এই সংকটময় পরিস্থিতিতে তা অনেক ব্যবসায়ী দিতে পারবে না। ফলে খেলাপি হওয়ার সম্ভাবনা দেখা দেবে। আর খেলাপি হলে প্রধানমন্ত্রী ঘোষিত প্যাকেজের অর্থ পাওয়া দুষ্কর হবে।বিকেএমইএ’র জ্যেষ্ঠ সহসভাপতি মোহাম্মদ হাতেম বলেন, আগামী ১ বছরের জন্য ঋণের কিস্তি এবং সুদ মওকুফ করে সরকারকে এ বিষয়ে নির্দেশনা দেয়া উচিত। কারণ বাংলাদেশ ব্যাংক ৬ মাসের ঋণের কিস্তি পরিশোধের শর্ত শিথিল করে যে সার্কুলার জারি করেছে তাতে সুদের বিষয়টি উল্লেখ করা হয়নি। এতে কিস্তি দেয়া থেকে ছাড় পেলেও ওভারডিউ সুদ চক্রবৃদ্ধি হারে ব্যবসায়ীদের ঘাড়ে বিশাল বোঝা হিসেবে চেপে বসবে, যা বহন করা বর্তমান প্রেক্ষাপটে কোনো ব্যবসায়ীর পক্ষে সম্ভব নয়। তিনি আরও বলেন, ঘোষিত প্রণোদনা প্যাকেজের জন্য প্রধানমন্ত্রীকে ধন্যবাদ। তবে তার সুফল পেতে হলে এসব বিষয় দ্রুত সিদ্ধান্ত নিতে হবে।জানতে চাইলে সাউথইস্ট ব্যাংকের ব্যবস্থাপনা পরিচালক (এমডি) এম কামাল হোসেন যুগান্তরকে বলেন, করোনায় ক্ষতিগ্রস্ত কাউকে জুন পর্যন্ত খেলাপি করা হবে না। তবে পরিস্থিতি কোথায় গিয়ে ঠেকে তা এখনও বলা যাচ্ছে না। হয়তো এ সুবিধা আরও বাড়াবে বাংলাদেশ ব্যাংক। প্রয়োজনে বাড়ানো উচিত।",22/9/2020,economics
করোনা মোকাবেলায় সরকারের সহায়তা: শিল্প উদ্যোক্তারা চান এক বছরের মাস্টার প্ল্যান,"চলমান করোনাভাইরাসের প্রভাব মোকাবেলায় ব্যবসায়ী সংগঠনের সিনিয়র নেতারাসহ বেশির ভাগ শিল্প উদ্যোক্তা সরকারের কাছে দ্রুত মাস্টার প্ল্যান প্রণয়নের দাবি করেছেন। তারা যুগান্তরকে জানিয়েছেন, ইতোমধ্যে গত ক’দিনে যে ক্ষতি হয়েছে তা সামাল দিতে কয়েক বছর লেগে যাবে।



আর যদি এটি কোনো কারণে দীর্ঘায়িত হয় তাহলে তো বিপদের শেষ নেই। তাদের মতে, সরকারের নীতিনির্ধারক মহলের উচিত হবে, এখনই জরুরি ভিত্তিতে অন্তত এক বছরের একটি গ্রহণযোগ্য মাস্টার প্ল্যান হাতে নেয়া। যেখানে প্রধান সুবিধা হিসেবে শিল্প উদ্যোক্তাদের জন্য ঋণের কিস্তি ও সুদ প্রদানের ক্ষেত্রে কমপক্ষে ১ বছরের গ্রেস পিরিয়ড দিতে হবে।এছাড়া শিল্প টিকিয়ে রাখতে ন্যূনতম সার্ভিস চার্জ নিয়ে প্রয়োজনীয় ঋণ প্রদান করা। এজন্য প্রয়োজনে বড় প্যাকেজের তহবিল গঠন করতে হবে। সেক্ষেত্রে সরকার এই বিপদের সময় বৈদেশিক মুদ্রার রিজার্ভকে ব্যবহার করতে পারে। অপরদিকে সরকার ঘোষিত ৫ হাজার কোটি টাকার ঋণ তহবিল বরাদ্দে বাংলাদেশ ব্যাংকের নীতিমালা নিয়ে ব্যবসায়ীরা চরম ক্ষোভ ও অসন্তোষের কথা জানিয়েছেন। তারা বলেন, এটি তো কোনো অনুদান নয়, ২ শতাংশ সার্ভিস চার্জে ঋণ। যা শিল্প মালিকদের পরিশোধ করতে হবে। তাহলে শ্রমিক-কর্মচারীদের পরিচয়পত্রসহ তালিকা ব্যাংকে জমা দেয়ার নানান শর্ত জুড়ে দেয়ার হেতু কী। এটা তো মড়ার উপর খাঁড়ার ঘা। এ প্রসঙ্গে নাম প্রকাশে অনিচ্ছুক কয়েকজন শিল্প উদ্যোক্তা শুক্রবার যুগান্তরকে বলেন, নীতিমালার পদে পদে অসঙ্গতিতে ভরা। এটি পড়ে যা বোঝা যাচ্ছে, তাতে ২০ এপ্রিলের মধ্যে আবেদন জমা দেয়ার পর শুরু হবে আমলাতান্ত্রিক নানান হয়রানি। শেষ পর্যন্ত এটি ঘুষ-দুর্নীতির ফাঁদেও আটকা পড়তে পারে।তারা বলেন, শিল্প প্রতিষ্ঠানের বেশির ভাগ মালিক নিয়ম মেনে এতদিন তো শ্রমিক-কর্মচারীদের বেতন-ভাতা দিয়ে আসছেন। যেমন মার্চের বেতন দেয়া হবে। তাহলে এপ্রিল থেকে বেতন দেয়া নিয়ে এত শর্তের বেড়াজাল চাপিয়ে দেয়া হল কেন। বরং হওয়া উচিত ছিল, সংশ্লিষ্ট প্রতিষ্ঠানগুলো তাদের মোট শ্রমিক-কর্মচারীর বিবরণসহ সমুদয় বেতনের পরিমাণ উল্লেখ করে ঋণ আবেদন করবে।এরপর ঋণ রিলিজ করতে হবে। তা না করে যেভাবে নীতিমালা করা হয়েছে, তাতে মনে হচ্ছে এটি একেবারে অফেরতযোগ্য অনুদান। সেটি ভাবা হলে ব্যাংকের মাধ্যমে একেবারে শ্রমিক-কর্মচারীদের হাতে বেতন দেয়া হোক। মালিকরা ওই টাকার কোনো দায়-দায়িত্ব নিতে পারবে না।তাদের মতে, এভাবে যারা জটিল নীতিমালা জারি করেছেন তারা প্রকারান্তরে প্রধানমন্ত্রীর একটি ভালো উদ্যোগকে সমালোচনার মুখে ঠেলে দিয়েছে। এ বিষয়ে তারা প্রধানমন্ত্রীর আশু হস্তক্ষেপ কামনা করেছেন। একই সঙ্গে এই সুবিধা শুধু রফতানিমুখী শিল্পের মধ্যে সীমাবদ্ধ না রেখে সব ধরনের শিল্প প্রতিষ্ঠানের জন্য কার্যকর করার দাবি জানিয়েছেন। একজন শিল্পপতি যুগান্তরকে বলেন, করোনাভাইরাস যেভাবে বিশ্বজুড়ে আঘাত হেনেছে তাতে আগামীতে বিশ্বের পুরো অর্থনৈতিক পরিকাঠামো এক রকম ধসে পড়বে। সেখানে বাংলাদেশের অবস্থা কী হতে পারে সেটি বুঝতে কাউকে অর্থনীতিবিদ হওয়া লাগবে না।এ কারণে বিশ্বের বড় বড় দেশ একদিকে যেমন করোনা মোকাবেলা করতে কার্যকর পদক্ষেপ নিচ্ছে, অপরদিকে করোনার আফটার ইফেক্ট সামাল দিতে জরুরি, স্বল্প ও দীর্ঘমেয়াদি পদক্ষেপের পথনকশা এখনই প্রস্তুত করছে। প্রথমত, তারা ব্যবসা-বাণিজ্য সেক্টরে অকাতরে অর্থ বরাদ্দ রাখা ছাড়াও সামাজিক সুরক্ষা নিশ্চিত করতে বিস্তর পরিকল্পনা সাজাচ্ছে।আমাদের পার্শ্ববর্তী দেশ ভারতও ইতোমধ্যে মেগা পরিকল্পনা ঘোষণা করেছে। তাই আমাদের এখানে সেই পরিসরে সম্ভব না হলেও সামর্থ্য অনুযায়ী আগেভাগে পদক্ষেপ নিতে হবে। প্রয়োজনীয় প্যাকেজ ঘোষণা দিয়ে ব্যবসায়ী সমাজকে শান্ত রাখতে হবে। তা না হলে অনেকে এ পরিস্থিতিতে বাধ্য হয়ে মিল-কলকারখানা বন্ধ করে বসে থাকতে বাধ্য হবে।সেক্ষেত্রে বেকার সমস্যা আরও প্রকট আকার ধারণ করবে। তারা বলেন, এজন্য সরকার একটি প্রস্তাবকে ভেবে দেখতে পারে। সেটি হল, এ মুহূর্তে এক বছরের জন্য একটি কর্মসূটি ঘোষণা করা। যেখানে শিল্প উদ্যোক্তাসহ সব শ্রেণির ব্যবসায়ীদের বিদ্যমান ব্যাংক ঋণের কিস্তি ও সুদের ওপর এক বছরের গ্রেস পিরিয়ড বা ছাড় দেয়া।অর্থাৎ আগামী এক বছর ব্যবসায়ীদের কোনো ঋণের কিস্তি যেমন পরিশোধ করতে হবে না, তেমনি ওই ঋণের ওপর কোনো সুদও আরোপ করা হবে না। পাশাপাশি বড় এই ধাক্কা কাটিয়ে উঠতে একেবারে স্বল্প সুদে বিশেষ ঋণ প্রদানের সুবিধা দিতে হবে। স্বভাবত প্রশ্ন উঠবে- তাহলে ব্যাংক চলবে কিভাবে।উত্তরটা হল- ব্যাংকের কর্পোরেট ট্যাক্স হ্রাস করা যেতে পারে। এছাড়া পরিচালনা ব্যয় সচল রাখতে সরকার ব্যাংককে বিশেষ তহবিল দিতে পারে। এর ফলে ব্যবসা-বাণিজ্য সেক্টর এক বছরের জন্য একটা ব্রিদিং টাইম পাবে। এখানে সরকার চাইলে ঋণখেলাপি ও অর্থ পাচারকারীদের এ সুবিধার বাইরে রাখতে পারে।এটি বেশির ভাগ ব্যবসায়ী সমর্থন করবে। ফলে জাল-জালিয়াতি করে ঋণ নেয়া তো দূরের কথা, যাদের কোনোদিন ঋণখেলাপির তকমা স্পর্শ করেনি তারা এই বিশেষ প্যাকেজের সুবিধা নিয়ে দেশকে আরও সমৃদ্ধির পথে এগিয়ে নিতে পারবে। এফবিসিসিআই’র সহসভাপতি ও বিজিএমইএ’র সাবেক সভাপতি সিদ্দিকুর রহমান বলেন, সরকারের ৫ হাজার কোটি টাকার সহায়তা নিয়ে সব মহলে একটা ভুল বোঝাবুঝি আছে। শ্রমিকদের বেতন-ভাতা পরিশোধের স্বার্থে এই টাকা সরকার ব্যবসায়ীদের ঋণ হিসেবে দিয়েছে। আর ঋণের আবশ্যিক শর্ত তো মালিকদের মানতে হবে।তাহলে শ্রমিকদের ব্যাংক অ্যাকাউন্টেই এই টাকা কেন দিতে হবে বা টাকা ছাড়ের ক্ষেত্রে শ্রমিকদের জাতীয় পরিচয়পত্রের শর্ত কেন জুড়ে দেয়া হল তা বোধগম্য নয়। তিনি আরও বলেন, শিল্পের স্বার্থে ঋণের কিস্তি ও সুদ পরিশোধ এক বছরের জন্য স্থগিত করে পরবর্তী ৫ বছরে তা সমন্বয়ের সুযোগ দিতে হবে। বাংলাদেশ টেক্সটাইল মিলস অ্যাসোসিয়েশনের (বিটিএমএ) সভাপতি মোহাম্মদ আলী খোকন বলেন, বাংলাদেশ ব্যাংকের জারিকৃত প্রজ্ঞাপনে বেতনের শিটের পাশাপাশি শ্রমিকদের জাতীয় পরিচয়পত্র জমা দিতে বলা হয়েছে। এতে উদ্যোক্তাদের ঝামেলা বাড়বে। কারণ একটি গার্মেন্ট বা টেক্সটাইলে হাজারেরও বেশি শ্রমিক কাজ করেন।তাছাড়া সরকারের নির্দেশনা অনুযায়ী ১৫ হাজার টাকার কম বেতনভোগী শ্রমিকদের বেতন নগদে দেয়া হয়। আবার অনেক শ্রমিকের জাতীয় সনদপত্রও নেই। এসব ক্ষেত্রে জটিলতা দেখা দেবে। তিনি আরও বলেন, দেশের অন্য সব শিল্পকেও এই প্রণোদনার আওতায় আনা উচিত। কারণ শ্রম তো শ্রমই। সেটা রফতানিমুখী খাতে হোক বা স্থানীয় শিল্পে। শ্রমের মধ্যে পার্থক্য-বিভেদ নেই। তাছাড়া গার্মেন্ট শিল্প দেশে প্রতিষ্ঠিত হওয়ার পেছনে সুতা ও কাপড়ের মিলগুলোর অনেক অবদান আছে। অনেক সুতা ও কাপড়ের মিল স্থানীয় পর্যায়ে কাপড়ের জোগান দিচ্ছে। ফলে বিদেশ থেকে কাপড় আমদানি কমেছে। ব্যাংক ঋণের বিষয় খোকন বলেন, এই সংকটময় মুহূর্তে এক বছরের জন্য ঋণের সুদ মওকুফ ও কিস্তি পরিশোধ থেকে ব্যবসায়ীদের রেহাই দেয়া উচিত। পরে হালকা ও ভারি শিল্প বিবেচনায় ঋণের মেয়াদ ২-৩ বছরে বাড়িয়ে আদায় করলে হয়তো সংকট মোকাবেলা করে দেশীয় শিল্প টিকে থাকতে পারবে।তিনি আরও বলেন, অর্থের সংস্থানে প্রয়োজনে সরকার রিজার্ভ ব্যবহার করতে পারে। রফতানিকারকদের ইডিএফ বা অফশোর ফান্ডে ডলারে ঋণ দেয়া হলে পরে ব্যবসায়ীরা তা ডলারে পরিশোধ করবে। তাহলে ডলার নষ্ট হবে না। সর্বোপরি সংকট মোকাবেলায় সরকারকে এখনই একটি মাস্টার প্ল্যান করতে হবে। বিকেএমইএ’র জ্যেষ্ঠ সহসভাপতি মোহাম্মদ হাতেম বলেন, বাংলাদেশ ব্যাংকের সার্কুলারই প্রমাণ করে সরকারের অনেক ভালো উদ্যোগও আমলাতান্ত্রিক জটিলতায় কিভাবে ব্যাহত হয়। অর্থছাড়ের ক্ষেত্রে ব্যবসায়ীদের মতামত না নিয়ে একতরফাভাবে বাস্তবতাবিবর্জিত শর্ত জুড়ে দেয়া হয়েছে প্রজ্ঞাপনে।কেননা যেখানে দেশের শতভাগ মানুষই জাতীয় পরিচয়পত্র পায়নি, সেখানে শ্রমিকদের সবার পরিচয়পত্র রয়েছে সেটা ভাবা বোকামি। তাছাড়া ৯০ ভাগ কারখানা শ্রমিকদের হ্যান্ডক্যাশে বেতন দেয়। যেসব বড় কারখানা বিকাশ বা মোবাইল ব্যাংকিংয়ে বেতন দেয়, সেখানেও জটিলতা আছে। যেসব শ্রমিকের পরিচয়পত্র নেই তাদের হাতেই বেতন দেয়। তিনি বলেন, সরকার ৬ মাসের ঋণের কিস্তি পরিশোধ শিথিল করেছে। কিন্তু এখানেও আমলাতান্ত্রিক জটিলতায় সুদের বিষয়টি উল্লেখ করা হয়নি। এসব কিস্তির ওভারডিউ সুদ চক্রবৃদ্ধি হারে পরে ব্যবসায়ীদের ঘাড়ে বিশাল বোঝা হিসেবে চেপে বসবে, যা বহন করা সম্ভব নয়।ওই সার্কুলারে সুদের কথা উল্লেখ না করায় ব্যবসায়ীদের দুশ্চিন্তা আগের চেয়ে বেড়েছে। অন্তত আগামী ১ বছরের জন্য ঋণের কিস্তি এবং সুদ মওকুফ করে সরকারকে এ বিষয়ে নির্দেশনা দেয়া উচিত। তিনি আরও বলেন, ব্যাংকিং খাত বিগত দিনে বহু ব্যবসা করেছে। তাই এই মহামারীতে ব্যাংকিং খাতকে দেশের জন্য দেয়ার সময় এসেছে। শিল্প বাঁচিয়ে রাখতে সরকারকে কম্প্রিহেনসিভ প্যাকেজ ঘোষণার আহ্বান জানিয়ে তিনি আরও বলেন, সরকার শ্রমিকদের বেতন-ভাতার ব্যবস্থা করেছে, যা নিঃসন্দেহে ভালো উদ্যোগ। কিন্তু যদি শিল্পই মরে যায় তাহলে ভবিষ্যতে শ্রমিক বাঁচবে কিভাবে? ইতোমধ্যে যেসব অর্ডার বাতিল হয়েছে তার বিপরীতে ব্যাক-টু-ব্যাক এলসির দায় সৃষ্টি হয়েছে। এই টাকা কিভাবে পরিশোধ হবে, করোনা-পরবর্তী প্রভাব বিবেচনা করে বেইল আউট বা প্যাকেজ ঘোষণা করতে হবে সরকারকে। মনে রাখতে হবে, যুক্তরাষ্ট্রের মতো দেশ ট্রিলিয়ন ডলারের কোম্পানিকে ঋণ ও অনুদান দুটোই দিয়েছে। ",22/9/2020,economics
"মাতৃত্বকালীন ছুটি না পেয়ে চাকরি ছেড়ে দিলেন ফোয়ারা, অতঃপর...","মাতৃত্বকালীন ছুটি না পেয়ে চাকরি ছেড়ে দিয়েছিলেন ফোয়ারা ফেরদৌস। এরপর শুরু করেন ব্যবসা। চালু করেন শাড়ির ব্র্যান্ড ‘পটের বিবি’।



সাহসী এই নারীর জীবন সংগ্রাম নিয়ে বিবিসি বাংলা একটি প্রতিবেদন প্রকাশ করেছে। 

চাকরি ছাড়ার পর গর্ভকালীন পুরো সময়টা ফোয়ারা কাটিয়েছেন ছবি এঁকে। একসময় ছবি আঁকতে শুরু করলেন পোশাকে, বিশেষ করে শাড়ির ওপর।আর এই শাড়িগুলো ফেসবুকে পাতা খুলে বিক্রি করতে গিয়ে পেলেন দারুণ সাড়া।এখন যদিও তার ব্র্যান্ড ‘পটের বিবি’র শোরুম হয়েছে, কিন্তু তার ব্যবসার অন্যতম মাধ্যম ফেসবুক।ফোয়ারা ফেরদৌসের ব্যবসার শ্লোগান, ‘সবার জন্য পাটভাঙা শাড়ি’।নিজের ব্যবসা সম্পর্কে ফোয়ারা বলেন, আমি পুরো চাঁদনী চকে খুঁজে খুঁজে কাপড় কিনেছি। রিকশায় সেই কাপড়ের ওপর বসেই বাসায় এসেছি। তিনি বলেন, অনেকেই হয়তো এই কাজটা করতে গিয়ে (অন্যরা) কী ভাববে সেটা মনে করে সে কাজই করছেন না। ফোয়ারা জানান, পটের বিবি শুরু হয়েছে ২০১৫ সালের মে মাসে। আমি অনেক আগেই থেকেই উদ্যোক্তা ছিলাম। পটের বিবিরও আগে থেকে। চাকরির পাশাপাশি তখন নিজে পেইন্টিং করে পণ্য বানাতাম। ‘যখন আমি প্রেগনেন্ট হই তখন ছুটি চেয়েছিলাম। কিন্তু অফিস আমাকে মাতৃত্বকালীন ছুটি দিতে রাজি ছিল না। তখন আমি জবটা ছেড়ে দেই।’তিনি বলেন, ‍পুরো প্রেগনেন্সি পিরিয়ড আমি পেইন্টিং করে কাটিয়েছি। বাচ্চা হওয়ার পর পেইন্টিংয়ে আর সময় দিতে পারছিলাম না। এরপর স্বাধীনভাবে কাজ করার জন্য উদ্যোক্তা হওয়ার স্বপ্ন দেখি। ",22/9/2020,economics
বেনাপোলের ঐক্য স্টোরের আউটলেট উদ্বোধন,"বেনাপোলের মেগা স্ট্রাকচার রহমান চেম্বারে ঐক্য স্টোরের ৩য় আউটলেট উদ্বোধন হয়েছে। গত বুধবার (১৫ জানুয়ারি) মুজিবর্ষে সিএমএসএমইর বিশ্বজয়ের লক্ষ্যে নিজেদের ৩য় আউটলেট উদ্বোধন করে ঐক্য ফাউন্ডেশন।



এসএমই উদ্যোক্তাদের নতুন এক ভুবনে আত্মপ্রকাশ উদ্বোধনী অনুষ্ঠানে ঢাকাসহ বাংলাদেশের বিভিন্ন স্থান হতে প্রায় ৫০ জন উদ্যোক্তা উপস্থিত ছিলেন।অনুষ্ঠানে জাতীয় পুরস্কারপ্রাপ্ত ৩ জন উদ্যোক্তা এবং অতিথিবৃন্দ শুভেচ্ছা জানান। তারা বলেন, ঐক্য ফাউন্ডেশনের উদ্যোক্তাদের এ নতুন পথচলা নতুন বছরে যোগ করলো লক্ষ লক্ষ পণ্য নিয়ে কুটির,মাইক্রো, ক্ষুদ্র ও মাঝারি উদ্যোক্তার পথচলার এক অভাবনীয় অনুপ্রেরণা।ঐক্য ফাউন্ডশনের চেয়ারম্যান অপু মাহফুজের সঞ্চালনায় উপজেলা পর্যায়ে ঐক্যের আউটলেট উদ্বোধনে ডিজিটালি শুভেচ্ছা জ্ঞাপন করেন ঐক্য সভাপতি (উদ্যোক্তা উন্নয়ন উইং) বিশিষ্ট নারী নেত্রী শাহীন আকতার রেনী, বিসিক চেয়ারম্যান মোশতাক হাসান এনডিসি, এমএমই ফাউন্ডেশন ব্যবস্থাপনা পরিচালক মো. সফিকুল ইসলাম, এসএমই ফাউন্ডেশনের ডেপুটি ম্যানেজিং ডিরেক্টর এসএম শাহীন আনোয়ার, রাজশাহী সিটি কর্পোরেশন (রাসিক) মেয়র ও ফাউন্ডেশন ট্রাস্টি, এএইচএম খায়রুজ্জামান লিটন, ইমপ্রেস টেলিফিল্ম লিমিটেডের ব্যবস্থাপনা পরিচালক ও ঐক্য ফাউন্ডেশন ট্রাস্টি ফরিদুর রেজা সাগর, বেনাপোলের মেগা স্ট্রাকচারের উদ্যোক্তা সাহিদা রহমান সেতুসহ ঐক্য ফাউন্ডেশনের ইসি সদস্য এবং সংস্থার সদস্যবৃন্দ ও স্থানীয় গণ্যমান্য ব্যক্তিবর্গ উপস্থিত ছিলেন।",22/9/2020,economics
প্রধানমন্ত্রীর ত্রাণ তহবিলে আইডিএলসির ২ কোটি ৪০ লাখ টাকা অনুদান,"করোনা মোকাবেলায় প্রধানমন্ত্রী শেখ হাসিনার ত্রাণ ও কল্যাণ তহবিলে দেশের সর্ববৃহৎ আর্থিক প্রতিষ্ঠান আইডিএলসি ফাইন্যান্স লিমিটেড ২ কোটি ৪০ লাখ টাকার একটি চেক অনুদানস্বরূপ প্রদান করেছে।



প্রধানমন্ত্রীর পক্ষে চেক গ্রহণ করেন প্রধানমন্ত্রীর মুখ্য সচিব ড. আহমদ কায়কাউস।চেক প্রদান অনুষ্ঠানে উপস্থিত ছিলেন প্রতিষ্ঠানটির এমডি ও সিইও আরিফ খান।এছাড়া ইতিমধ্যে করোনা মোকাবেলায় আইডিএলসি ফাইন্যান্স লিমিটেড দেশব্যাপী প্রায় ৮,০০০ পরিবারের মাঝে ৫টি শীর্ষস্থানীয় সেচ্ছাসেবী সংস্থার মাধ্যমে নিত্যপ্রয়োজনীয় দ্রব্যাদি সরবরাহ করেছে।",22/9/2020,economics
বাংলাদেশে ৫০০ কোটি টাকা বিনিয়োগ করবে দারাজ,"দেশের বৃহত্তম অনলাইন মার্কেটপ্লেস এবং আলিবাবা গ্রুপের অঙ্গপ্রতিষ্ঠান দারাজ ক্রেতাদের ই-কমার্স অভিজ্ঞতা আরও আধুনিক ও সুখকর করার জন্য ২০২১ সালের মধ্যে বাংলাদেশে ৫০০ কোটি টাকা বিনিয়োগ করবে।



এই অর্থের সিংহভাগই ব্যয় হবে প্রতিষ্ঠানটির লজিস্টিক ইনফ্রাস্ট্রাকচার উন্নয়নে, যার অন্যতম ২ লাখ বর্গ ফুটের নিজস্ব ওয়্যারহাউজ ও দেড় লাখ বর্গ ফুটের সম্পূর্ণ স্বয়ংক্রিয় সর্টিং সেন্টার নির্মাণ।একইসঙ্গে এই বছরের শেষ নাগাদ ৬৪টি জেলায় ১৫০টিরও বেশি হাব স্থাপনের লক্ষ্যে দারাজ বাংলাদেশ কাজ করে চলেছে। এছাড়া বিনিয়োগের একটি অংশ যাবে নন্দিনী, দারাজ স্টোর, দারাজ ভিলেজ ইত্যাদি প্রকল্পের মাধ্যমে উদ্যোক্তা (ই-বাণিজ্য ব্যবসায়ী) তৈরির খাতে।বিনিয়োগের ফলে দারাজে শিগগিরই কনভেয়ার বেল্ট, ফর্ক লিফ্ট, এনার্জি এফিশিয়েন্ট, পার্কিং বেস, ফায়ার সেফটি ইকুইপমেন্টসহ নানা ধরনের সরঞ্জাম অন্তর্ভুক্ত হবে। এই অটোমেশনের ফলে গ্রাহকরা আরও দ্রুত তাদের দোরগোড়ায় ডেলিভারি পাবে। দারাজ অনলাইন শপ (daraz.com.bd) প্রতিনিয়তই গ্রাহকদের নতুন ধরনের অভিজ্ঞতা তৈরির জন্য উদ্ভাবনী পন্থা অবলম্বন করে। এই বিনিয়োগ তারই একটি নিদর্শন।
",22/9/2020,economics
যমুনা ফিউচার পার্ক খুলছে বৃহস্পতিবার,"স্বাস্থ্যবিধি মেনে বৃহস্পতিবার থেকে সীমিত পরিসরে খুলছে দক্ষিণ এশিয়ার সর্ববৃহৎ শপিংমল যমুনা ফিউচার পার্ক। সাপ্তাহিক ছুটির দিন বুধবার ব্যতীত অন্যান্য দিন সকাল ১১টা থেকে বিকাল ৪টা পর্যন্ত যমুনা ফিউচার পার্কের সব দোকানপাট, হোলসেল ক্লাব ও ফুডকোর্ট খোলা থাকবে। তবে বিনোদন পার্ক ও সিনেমা হল বন্ধ থাকবে।

যমুনা ফিউচার পার্ক কর্তৃপক্ষ জানিয়েছে, ইতিমধ্যেই শপিংমলের বাইরে ও ভেতরের সব স্থান (লিফট, এস্কেলেটর, উম্মুক্ত স্থান, টয়লেট, করিডোরসহ) জীবাণুনাশক দিয়ে ধুয়ে শতভাগ জীবাণুমুক্ত করা হয়েছে। শপিংমলে প্রবেশের সময় যানবাহন ব্লিচিং পাউডারের দ্রবীভূত দ্রবণের স্প্রে দিয়ে ধোয়া হবে। দর্শনার্থীদের প্রবেশের সময় থার্মাল স্ক্যানার দিয়ে শরীরের তাপমাত্রা পরীক্ষা করা হবে এবং হ্যান্ড স্যানিটাইজার দিয়ে হাত জীবাণুমুক্ত করানো হবে। প্রত্যেক দোকান মালিক, কর্মকর্তা-কর্মচারী ও দর্শনার্থীদের সার্বক্ষণিক মাস্ক পরিধান করা বাধ্যতামূলক। মাস্ক ছাড়া কাউকে শপিং মলের অভ্যন্তরে প্রবেশ করতে এবং অবস্থান করতে দেয়া হবে না।



যমুনা ফিউচার পার্ক কর্তৃপক্ষ আরও জানিয়েছে, ক্রেতা-দর্শনার্থীদের সুরক্ষায় পর্যাপ্ত ব্যবস্থা গ্রহণে দোকান মালিকদের ৫ দফা নির্দেশনা দেয়া হয়েছে। দোকান কর্মচারীদের সার্বক্ষণিক মাস্ক এবং হ্যান্ড গ্লাভস পরিধান করতে হবে। দোকান/রেস্টুরেন্ট/কিচেন বন্ধের পূর্বে ও খোলার সঙ্গে সঙ্গে ভেতর ও বাইরের চারপাশে হ্যান্ড স্যানিটাইজার/ব্লিচিং পাউডার দিয়ে জীবাণুমুক্ত করতে হবে।",22/9/2020,economics
করোনা নিয়ে সচেতনতায় প্র্যাবের ভিডিও ‘আলো আসবেই’,"প্রাণঘাতী করোনাভাইরাসের তাণ্ডবে সারা বিশ্ব যখন বিপর্যস্ত তখন এ বিষয়ে একটি সচেতনতামূলক ভিডিও তৈরি করেছে পাবলিক রিলেশনস অ্যাসোসিয়েশন অব ব্যাংকস (প্র্যাব)।



কেন্দ্রীয়, সরকারি, বেসরকারি, ইসলামী, বিদেশি এবং বিশেষায়িত ব্যাংকগুলোতে কর্মরত ১৬ জন পেশাজীবীর অনুভুতি নিয়ে নির্মিত হয়েছে ভিডিওটি।ভিডিওতে যা বলা হয়েছে-স্বাধীনতার পর বাংলাদেশের বড় অর্জন অর্থনীতিতেই। বিশ্বের শীর্ষ প্রবৃদ্ধি অর্জনকারী অন্যতম দেশ বাংলাদেশে থাবা পড়েছে করোনাভাইরাসের।খেটে খাওয়া কৃষক, ঘাম ঝরানো শ্রমিক আর স্বপ্নবান উদ্যোক্তাদের ভিতে গড়া এই দেশকে করোনাভাইরাস সংকটের দিকে ঠেলে দিচ্ছে।তবে বাংলাদেশের মানুষ হতাশ নয়। প্রচণ্ড আশা নিয়ে ঘুরে দাঁড়াবেই। আবারও ফিরবে কর্মচঞ্চলতা। বাড়বে ব্যস্ততা-কোলাহল।ছোট্ট সোনামনিকে নিয়ে বিকালে রমনা পার্কে যাবে বাবা-মা।করোনার হাত থেকে বাঁচতে ভিডিওতে বলা হয়েছে সচেতন থাকতে, সব স্বাস্থ্যবিধি মেনে চলতে। এসব মানতে অন্যদের উৎসাহিত করতে। প্রয়োজন ছাড়া ঘর থেকে না বের হতে। করোনায় ভয় পেয়ে ভেঙে না পড়ে মনকে শক্ত রাখতে। হাসিখুশি থাকার চেষ্টা করতে।আরও বলা হয়েছে, আসুন নিয়মত স্বজনদের খোঁজ নিই। পরিবারের সবাইকে নিয়ে তৈরি করি বন্ধুত্ব আর আনন্দের পরিবেশ। পুষ্টিকর খাবার গ্রহণের পাশাপাশি নিয়মিত শরীরচর্চা করি। আসুন, বই পড়ি। ভালো সিনেমা দেখি। সময়কে কাজে লাগাই নিজের উন্নয়নে। যে কোনো মহামারি বা দুর্যোগেই চরম অসহায় হয়ে পড়া দরিদ্রদের যার যার অবস্থান থেকে যতটুকু সম্ভব সাহায্য করি। আমাদের ছোট্ট উদ্যোগই তাদের মুখে ফোটাতে পারে ভরসার হাসি।জীবনের ঝুঁকি নিয়ে আমাদের ভালো রাখতে যেসব চিকিৎসক, সশস্ত্র বাহিনী, পুলিশ, র্যাব, গণমাধ্যমকর্মী, ব্যাংকার, স্বেচ্ছাসেবক, সরকারি কর্মকর্তা-কর্মচারী, নিজ অবস্থান থেকে সাহায্য করে যাচ্ছেন তাদের প্রতি গভীর শ্রদ্ধা জানানো হয়েছে ভিডিওতে।

আসুন, এই অকুতোভয় যোদ্ধাদের উৎসাহ দেই, সাহস যোগাই আর বলি-আমরা তোমাদের ভালোবাসি, তোমাদের অভিবাদন।ভিডিওটি আরও যে বার্তা দেয়, এই অচেনা পৃথিবীতে আমরা কার্যত গৃহবন্দি। আসুন, আমরা মানবিক হই। প্রকৃতিকে লালন করি সন্তানের মত। সকল ঝড়-ঝঞ্ঝা, সংকট, দুঃসময় আর অন্ধকার কাটিয়ে আলো আসবেই। আশার আলো। শান্তির আলো।একদিন জেগে উঠবে সুন্দর এক নতুন পৃথিবী। মানবিক আর সবুজের পৃথিবী। আর তার বুকে মাথা উঁচু করে দাঁড়াবে আমাদের প্রিয় বাংলাদেশ। আবার প্রাণভরে গাইব- আমার সোনার বাংলা, আমি তোমায় ভালোবাসি।

প্র্যাবের এই সচেতনতামূলক ভিডিওতে অংশ নিয়েছেন ব্যাংকিং খাতে কর্মরত দেশের শীর্ষ স্থানীয় জনসংযোগ ও ব্র্যান্ডিং পেশাজীবীরা।তারা হচ্ছেন - সামছুদ্দোহা সিমু, ইভিপি এবং প্রধান, পিআরডি, শাহজালাল ইসলামী ব্যাংক লিমিটেড এবং সভাপতি, প্র্যাব, আজম খান গ্রুপ চিফ কমিউনিকেশনস অফিসার, মিউচুয়াল ট্রাস্ট ব্যাংক লি:, সহ-সভাপতি, প্র্যাব, সাঈদা খানম উপমহাব্যবস্থাপক বাংলাদেশ ব্যাংক, সহ-সভাপতি, প্র্যাব, মির্জা গোলাম ইয়াহিয়া, সিনিয়র ভাইস প্রেসিডেন্ট অ্যান্ড হেড অব পাবলিক রিলেশন্স অ্যান্ড মিডিয়া ডিভিশন, সিটি ব্যাংক লি: এবং সহ-সভাপতি, প্র্যাব।আরও রয়েছেন - জালাল আহমেদ হেড অব পিআরডি, আল আরাফাহ ইসলামী ব্যাংক লি:, সাধারণ সম্পাদক, প্র্যাব, সঞ্জীব চ্যাটার্জী, ভিপি ও প্রধান কর্পোরেট এফেয়ার্স অ্যান্ড ব্র্যান্ডিং ডিভিশন, মার্কেটিং অ্যান্ড ডেভলপমেন্ট ডিভিশন এক্সিম ব্যাংক এবং যুগ্ম সম্পাদক, প্র্যাব, নজরুল ইসলাম, ভাইস প্রেসিডেন্ট ও হেড অব পাবলিক রিলেশন্স ডিভিশন, ইসলামী ব্যাংক বাংলাদেশ লিমিটেড এবং যুগ্ম সম্পাদক, প্র্যাব।এছাড়া আরও রয়েছেন- জসিম উদ্দিন খান, সহকারী মহাব্যবস্থাপক, পিআরডি, বিডিবিএল, সাংগঠনিক সম্পাদক, প্র্যাব, আনোয়ার হোসেন হেড অব পিআর অ্যান্ড ব্র্যান্ড, এনসিসি ব্যাংক লি:, দফতর সম্পাদক, প্র্যাব, রায়হান কাওসার সাংস্কৃতিক সম্পাদক, প্র্যাব, আব্দুল হামীদ সোহাগ জনসংযোগ কর্মকর্তা মার্কেন্টাইল ব্যাংক লিমিটেড, ক্রীড়া সম্পাদক, প্র্যাব, পারভেজ হাসান তরফদার এসপিও, পিআরডি, সোনালী ব্যাংক লিমিটেড এবং সহকারী প্রকাশনা এবং সেমিনার সম্পাদক, প্র্যাব, মনিরুজ্জামান টিপু হেড অব ব্র্যান্ডিং অ্যান্ড কমিউনিকেশন, সোশ্যাল ইসলামী ব্যাংক লি:, নির্বাহী সদস্য, প্র্যাব, তানিয়া সাত্তার হেড অফ কর্পোরেট অ্যাফেয়ার্স এবি ব্যাংক লিমিটেড এবং নির্বাহী সদস্য, প্র্যাব, সগীর আহমেদ জনসংযোগ কর্মকর্তা ডাচ বাংলা ব্যাংক লি: এবং নির্বাহী সদস্য, প্র্যাব, ইকরাম কবীর, হেড অব কমিউনিকেশনস, ব্র্যাক ব্যাংক লিমিটেড।ভিডিও চিত্রটির স্ক্রিপ্ট লিখেছেন নর্মদা মিথুন। কারিগরি সহায়তায় ছিলেন বিটক্সের মাসুদুল হক এবং ট্রিমেন্ডাসের নাহিদুজ্জামান বিপ্লব।ভিডিওটি দেখুন- ",22/9/2020,economics
ঈদে যে বার্তা দিলেন ‘হোন্ডা’র বাংলাদেশ প্রধান,"‘হোন্ডা’ বাংলাদেশের মোটরসাইকেল বাজারে একটি অন্যতম পরিচিত নাম। চলমান করোনা সংকটের কারণে গণপরিবহন বন্ধ থাকায় বাংলাদেশে চাহিদা বেড়েছে মোটরসাইকেলের।



এ পরিস্থিতি দেশের বাইকারদের জন্য একটি ভিডিও বার্তা দিয়েছেন বাংলাদেশ হোন্ডা প্রাইভেট লিমিটেডের প্রধান নির্বাহী কর্মকর্তা ও ব্যবস্থাপনা পরিচালক হিমিহিকো ক্যাটসুকি।ভিডিও বার্তায় হিমিহিকো ক্যাটসুকি চালকদের হোন্ডার দেওয়া নিরাপদ ড্রাইভিং সুরক্ষা টিপস, ট্রাফিক আইন অনুসরণ ও হেলমেট পরিধান করতে অনুরোধ করেছেন। একই সঙ্গে মোটরসাইকেল চালকদের সুরক্ষা রাইডিং সংস্কৃতি তৈরির জন্য আমন্ত্রণ জানান তিনি।হিমিহিকো ক্যাটসুকি বলেন, হ্যালো বাইকারস এবং হোন্ডা ভক্তরা! আসসালামুআলাইকুম। সবাইকে ঈদ মোবারক। আমি ঢাকায় নিজের বাসাতেই আছি এবং আমার ধারণা আপনারাও বাসাতেই আছেন।করোনাভাইরাস সংক্রমণের কারণে জীবন কঠিন হয়ে উঠেছে এবং চিন্তা-ভাবনার পরিবর্তন ঘটেছে। আমি যে পরিবর্তন প্রত্যাশা করছি তার মধ্যে একটি হলো- সাধারণ ছুটি শেষ হওয়ার পর ভিড় এড়াতে অনেকেই পরিবহনের মাধ্যম হিসেবে মোটরসাইকেল বেছে নেবেন।হোন্ডা ফেসবুক পেজে থাকা সচেতনামূলক ভিডিওগুলো দেখার আমন্ত্রণ জানান হিমিহিকো ক্যাটসুকি। তিনি বলেন, আশা করি, রাস্তায় নামার আগে সবাই ভিডিওগুলো দেখবেন। আমরা সবাই মিলে বাংলাদেশে একটি নিরাপদ রাইডিং সংস্কৃতি তৈরি করতে পারি। আশা করি, সবার সম্মিলিত প্রচেষ্টায় নিরাপদ সড়ক প্রতিষ্ঠা করতে পারব। ",22/9/2020,economics
২ শতাংশ সুদে ঋণ চায় বিজ্ঞাপনী সংস্থা,"করোনাভাইরাসের কারণে বিজ্ঞাপন শিল্পের আয়ে বড় ধস নেমেছে। ব্যয় ঠিক থাকলেও বকেয়া বিল না আসায় সংকটে পড়েছে দেশের বিজ্ঞাপনী সংস্থাগুলো।



এ সংকট কাটাতে সরকারি প্রতিষ্ঠানের বকেয়া বিল দ্রুত পরিশোধ করার দাবি জানিয়েছে অ্যাডভারটাইজিং এজেন্সিজ অ্যাসোসিয়েশন অব বাংলাদেশ (এএএবি)। এছাড়া ব্যবসা টিকিয়ে রাখতে সরকারের কাছে সংগঠনটি ২ শতাংশ সুদে ঋণ সহায়তা চেয়েছে।মঙ্গলবার এক ভার্চুয়াল সংবাদ সম্মেলনে সংগঠনের সভাপতি রামেন্দু মজুমদার এসব দাবি তুলে ধরেন। এ সময় সাবেক সংস্কৃতিমন্ত্রী আসাদুজ্জামান নূর, এএএবির সাধারণ সম্পাদক মুনীর আহমেদ খান ও বিজ্ঞাপনী সংস্থার সদস্যরা উপস্থিত ছিলেন।রামেন্দু মজুমদার বলেন, বিজ্ঞাপনী সংস্থার মাধ্যমে গণমাধ্যমের ৮০ শতাংশ আয় হয়। কিন্তু বর্তমানে অনেক মন্ত্রণালয়, সরকারি ও আধা-সরকারি প্রতিষ্ঠানের কাছে সংস্থার বিল বকেয়া রয়েছে। এ কারণে গণমাধ্যমের বিল পরিশোধ করতে পারছে না সংস্থাটি। এতে সংস্থা ও গণমাধ্যম দুই জায়গাতেই সংকট তৈরি হয়েছে। এ সংকট নিরসনে শিগগিরই বকেয়া বিল পরিশোধে সরকারি নির্দেশনার দাবি জানান তিনি। পাশাপাশি বিজ্ঞাপনী সংস্থাগুলোকে সরকার ঘোষিত প্যাকেজের মধ্যে অন্তর্ভুক্ত করে ২ শতাংশ সুদে ঋণ দিতে হবে।রামেন্দু মজুমদার আরও বলেন, যারা বিজ্ঞাপনের ব্যবস্থা করেন শুধু তারাই নন, ইভেন্ট ম্যানেজমেন্ট ও অন্য খাতের লোকজন মিলে বিজ্ঞাপন শিল্পে ১৮ হাজার লোক সরাসরি জড়িত। মার্চের শেষ দিক থেকে এখন পর্যন্ত এখাতে কোনো আয় নেই। কিন্তু খরচ অব্যাহত রয়েছে। এতে বিরাট সংকটের মধ্যে পড়েছেন বিজ্ঞাপন এজেন্সিজ সদস্যরা। এমন পরিস্থিতির উত্তরণে সরকারের সহযোগিতা চেয়ে ১৩ মে প্রধানমন্ত্রীর কাছে আমরা স্মারকলিপি দিয়েছি।রামেন্দু মজুমদার বলেন, আয়ের উৎসে ধস নামায় বিজ্ঞাপনী সংস্থাগুলোর নগদ অর্থ প্রবাহ নিয়ে হিমশিম খেতে হচ্ছে। ব্যবসা চালু রাখার জন্য এক বছরের খরচের ৭০ শতাংশ ব্যাংক খাত থেকে ঋণ দেয়ার বিশেষ অনুরোধ জানাচ্ছি। চলতি মূলধনের জন্য এ ঋণ দিতে হবে। আর এ ঋণের সুদ হতে হবে ২ শতাংশ। ৩ বছরের মধ্যে এজেন্সিগুলো ঋণ পরিশোধ করবে।ঋণ নেয়ার ৬ মাস পর থেকে সুদ চালু করতে হবে। ব্যবসার চিত্র তুলে ধরে তিনি আরও বলেন, বিভিন্ন এজেন্সির দেয়া তথ্যে দেখা গেছে ২০২০ সালে ব্যবসার যে পরিকল্পনা ছিল তার ৭০ শতাংশ অর্জন করা যাবে না। জানুয়ারি থেকে মার্চ পর্যন্ত ব্যবসায় মন্দাভাব থাকে।এরপর দুই নববর্ষ ও বছরের শেষে দু-তিন মাস ব্যবসায় বিশেষ গতি আসে। কিন্তু এবার বাংলা নববর্ষ ও ঈদুল ফিতরে ব্যবসা হয়নি। ঈদুল আজহায়ও হবে না। মার্চ থেকে অর্থনৈতিক কর্মকাণ্ড স্থবির হলেও বাড়ি ভাড়া ও অন্য সব ব্যয় করতে হবে। কর্মীদের বেতন দেয়া এখন বড় চ্যালেঞ্জ। বিভিন্ন প্রতিষ্ঠানের কাছ থেকে বিলের যে অর্থ পাওয়া যেত তাও বন্ধ হয়ে গেছে। ফলে ওয়ার্কিং ক্যাপিটালের ওপর ব্যাপক চাপ পড়ছে। এ ধরনের চাপ সামাল দেয়া কষ্টকর।সাবেক সংস্কৃতিমন্ত্রী আসাদুজ্জামান নূর বলেন, শুধু আমাদের জন্যই সরকারের কাছে সহায়তা চাইনি। এখন পত্রিকা ও টেলিভিশনের বিজ্ঞাপন কমে গেছে। কোনো কোনো প্রতিষ্ঠানে বিজ্ঞাপন শিল্পে ধস নেমেছে। এখান থেকে উত্তরণে সরকারের সহায়তা জরুরি। এজেন্সিগুলো বিজ্ঞাপন থেকে যে কমিশন পায় তা খুবই কম। সরকার সহায়তা না করলে অনেক প্রতিষ্ঠান বন্ধ হয়ে যাবে। এতে প্রচুর পরিমাণ লোক চাকরি হারাবেন। কিন্তু আমরা দীর্ঘদিনের সহকর্মীদের বাদ দিতে চাই না।এ সময়ে এজেন্সিগুলোর পক্ষ থেকে পাঁচটি দাবি করা হয়। এরমধ্যে রয়েছে- ২০১৮ সাল থেকে নেয়া অগ্রিম আয়কর সংশ্লিষ্ট প্রতিষ্ঠানকে ফেরত অথবা ২০২০ সালের ডিসেম্বর পর্যন্ত অগ্রীম আয় আদায় বন্ধ করতে হবে।দ্বিতীয়ত- মন্ত্রণালয়, সরকারি ও আধা-সরকারি প্রতিষ্ঠানের বকেয়া বিল পরিশোধের নির্দেশ, তৃতীয়ত- গণমাধ্যমের স্বার্থে সব বিজ্ঞাপনদাতাকে দ্রুত বিজ্ঞাপনী সংস্থার বিল পরিশোধের নির্দেশ, ২ শতাংশ সুদে এক বছরের ব্যয়ের ৭০ শতাংশ ব্যাংকিং খাত থেকে ঋণ এবং সবশেষে বিজ্ঞাপন শিল্পকে প্রয়োজনীয় সেবা খাত হিসেবে স্বীকৃতি দেয়া।",22/9/2020,economics
ক্ষুদ্রঋণ প্রতিষ্ঠানগুলোতে অর্থ সংকট প্রকট,"করোনাভাইরাসের প্রভাবে কার্যক্রম সীমিত হয়ে পড়ায় মাঠ পর্যায়ের ক্ষুদ্র ঋণদানকারী প্রতিষ্ঠানগুলোতে অর্থ সংকট প্রকট আকার ধারণ করেছে। গত ২২ মার্চ থেকে তারা ঋণের কিস্তি আদায় করতে পারছে না।



ব্যবসাবাণিজ্যে স্থবিরতার কারণে অনেক গ্রাহক দিতে পারছে না সঞ্চয়ের কিস্তি। ফলে প্রতিষ্ঠানগুলোতে নতুন করে টাকার জোগান আসছে না। এদিকে অনেক গ্রাহক সঞ্চয়ের টাকা তুলে নিচ্ছেন। নিয়ন্ত্রক সংস্থাগুলো থেকেও তারা নতুন করে কোনো টাকার জোগান পাচ্ছে না।সূত্র জানায়, বড় প্রতিষ্ঠানগুলোতে তহবিলের তেমন সংকট না থাকলেও ছোট ও মাঝারি প্রতিষ্ঠানগুলোতে অর্থ সংকট প্রকট হয়েছে। সংকটের কারণে অনেক ছোট প্রতিষ্ঠান কর্মীদের বেতন ভাতা পরিশোধ বন্ধ করে দিয়েছিল। পরে নিয়ন্ত্রক সংস্থা মাইক্রোক্রেডিট রেগুলেটরি অথরিটি (এমআরএ) সার্কুলার জারি করে কর্মীদের বেতান ভাতা পরিশোধে প্রতিষ্ঠানগুলোকে বাধ্য করেছে।মাঠ পর্যায়ের ক্ষুদ্রঋণ প্রতিষ্ঠানগুলোর মূলধন ও গ্রাহকের সঞ্চয়ের ৮০ শতাংশ অর্থই থাকে মাঠ পর্যায়ে ঋণ হিসাবে বিতরণ করা। এগুলো তারা সাপ্তাহিক ভিত্তিতে কিস্তি হিসেবে আদায় করে ওই অর্থে আবার নতুন ঋণ প্রদান করে। আদায় করা অর্থ থেকেই প্রতিষ্ঠানের খরচ নির্বাহ করা ও গ্রাহকের সঞ্চয়ের অর্থের অংশ ফেরত দেয়া হয়।করোনাভাইরাসের প্রভাবে অর্থনৈতিক কর্মকাণ্ড স্থবির হয়ে পড়ায় গত ২২ মার্চ এমআরএ একটি সার্কুলার জারি করে আগামী ৩০ জুন পর্যন্ত ঋণের কিস্তি আদায় স্থগিত করে দিয়েছে। ওই সময়ে ঋণের কিস্তি আদায়ের জন্য কোনো গ্রাহককে চাপ দেয়া যাবে না। তবে কেউ দিতে চাইলে সেটা নেয়া যাবে। এদিকে গ্রাহকদের চাহিদা অনুযায়ী ঋণ বিতরণ, সঞ্চয়ের টাকা তুলতে চাইলে তা ফেরত দেয়ার নির্দেশ দিয়েছে।এমআরএ’র নিবন্ধন নিয়ে মাঠ পর্যায়ে ৮০০ প্রতিষ্ঠান ক্ষুদ্রঋণ বিতরণ করে। প্রতি মাসে তারা গড়ে ১২ থেকে ১৫ হাজার কোটি টাকার ঋণ বিতরণ করে। এর ৯০ থেকে ৯৫ শতাংশ আদায় হয়। এ হিসাবে মাসে ১১ থেকে ১৪ হাজার কোটি টাকার ঋণ আদায় হয়। কিস্তি আদায় বন্ধ থাকায় এসব অর্থ আদায় হচ্ছে না। ব্যবসাবাণিজ্য স্থবির থাকায় গ্রাহকরা এখন কিস্তি দিতে পারছে না।এদিকে স্বাস্থ্যবিধি মেনে অর্থনৈতিক কর্মকাণ্ড সীমিত আকারে চালু হওয়ায় ক্ষুদ্রঋণ প্রতিষ্ঠানগুলোও কাজ শুরু করেছে। এখন এসব প্রতিষ্ঠানের গ্রাহকদের ঋণের চাহিদা ব্যাপকভাবে বেড়ে গেছে। একই সঙ্গে আর্থিক সংকটে পড়ে তারা আগের সঞ্চয়ও তুলে নিতে শুরু করেছেন। কিন্তু প্রতিষ্ঠানগুলোতে অর্থের সংকট থাকায় তারা নতুন ঋণ দিতে পারছেন না।এ প্রসঙ্গে মাইক্রোক্রেডিট রেগুলেটরি অথরিটির পরিচালক ও করোনায় ক্ষুদ্রঋণ বিষয়ক মনিটরিং সেলের আহবায়ক মোহাম্মদ ইয়াকুব হোসেন বলেন, করোনার প্রভাবে মাঠ পর্যায়ে ক্ষুদ্রঋণ প্রতিষ্ঠানগুলোর সদস্যদের আর্থিক সংকট দেখা দিয়েছে। প্রতিষ্ঠানগুলো ঋণের কিস্তি আদায় করে তা দিয়ে আবার ঋণ দিত। বিদ্যমান পরিস্থিতিতে তারা কিস্তি আদায় করতে পারছে না।তিনি আরও বলেন, সংকট মোকাবেলায় প্রতিষ্ঠানগুলোকে বাংলাদেশ ব্যাংকের তহবিল থেকে সাড়ে ৩ শতাংশ সুদে ঋণ দেয়া হচ্ছে। তারা এ অর্থ ৯ শতাংশ সুদে মাঠ পর্যায়ে বিতরণ করবে। এ কার্যক্রম অচিরেই শুরু হবে।সূত্র জানায়, মাঠ পর্যায়ে ক্ষুদ্রঋণ প্রতিষ্ঠানগুলোতে তহবিলের জোগান দিতে এখন ২০ থেকে ২২ হাজার কোটি টাকার প্রয়োজন। এ টাকা দিয়ে দুই থেকে তিন মাস ঋণ বিতরণ করা গেলে পরবর্তীতে কিস্তি আদায়ের মাধ্যমে নতুন ঋণ বিতরণ প্রক্রিয়া চলমান রাখা সম্ভব হবে। এজন্য নিয়ন্ত্রক সংস্থা এমআরএ বাংলাদেশ ব্যাংকের কাছে চেয়েছে ৫ হাজার কোটি টাকার তহবিল। এর মধ্যে বাংলাদেশ ব্যাংক ৩ হাজার কোটি টাকার একটি তহবিল গঠন করেছে। প্রয়োজন হলে এ তহবিলের আকার আরও বাড়ানো হবে বলে জানিয়েছে কেন্দ্রীয় ব্যাংক।এদিকে ২০২টি প্রতিষ্ঠানকে তহবিলের জোগান দেয় পল্লী কর্ম সহায়ক ফাউন্ডেশন (পিকেএসএফ)। তারা প্রায় ৪ হাজার কোটি টাকার তহবিল গঠনের উদ্যোগ নিয়েছে। এর মধ্যে সরকারের কাছে চেয়েছে ১ হাজার ৬০০ কোটি টাকা। এখন পর্যন্ত সরকার দিয়েছে ৫০০ কোটি টাকা। বিশ্বব্যাংকের কাছে ৮৫০ কোটি টাকা, এশীয় উন্নয়ন ব্যাংকের (এডিবি) কাছে ১ হাজার ২০০ কোটি টাকা এবং ইন্টারন্যাশনাল ফান্ড ফর এগ্রিকালচারাল ডেভেলপমেন্টের (ইফাদ) কাছে চেয়েছে ১৬০ কোটি টাকা।এ বিষয়ে পিকেএসএফের উপব্যবস্থাপনা পরিচালক ফজলুল কাদের বলেন, করোনার প্রভাব মোকাবেলায় এখন জরুরিভিত্তিতে প্রান্তিক কৃষক ও ক্ষুদ্র উদ্যোক্তাদের কাছে টাকা পৌঁছাতে হবে। তারা ইতোমধ্যে এ বিষয়ে কাজ শুরু করেছে।সূত্র জানায়, পিকেএসএফ এখন পর্যন্ত এসব তাদের সদস্য সংস্থাগুলোকে ৬ হাজার কোটি টাকার ঋণ দিয়েছে। সংস্থাগুলোর নিজস্ব তহবিলসহ মাঠে রয়েছে প্রায় ৩২ হাজার কোটি টাকা। প্রায় দেড় কোটি পরিবারকে ১০ হাজার শাখার মাধ্যমে তারা নানাভাবে সহায়তা করে আসছে। বড় প্রতিষ্ঠানগুলো ঋণ বিতরণ করে যাচ্ছে। এর মধ্যে ব্র্যাক বিতরণ করেছে ২৫০ কোটি টাকা। এছাড়া আশাও ঋণ বিতরণ করছে।",22/9/2020,economics
লকডাউনে লঞ্চ মালিকদের ৩১০ কোটি টাকার বেশি ক্ষতি,"করোনাভাইরাস প্রকোপ রোধে গণপরিবহন বন্ধ থাকায় লঞ্চ মালিকদের ৩১০ কোটি টাকারও বেশি ক্ষতি হয়েছে বলে দাবি করেছেন লঞ্চ মালিকরা।



সারা দেশের প্রায় সাতশ’ লঞ্চের মালিক এ ক্ষয়ক্ষতির শিকার হয়েছেন। ক্ষয়ক্ষতির এ পরিসংখ্যান জানিয়ে সরকারের কাছে প্রণোদনাও চেয়ে চিঠি দিয়েছে লঞ্চ মালিকদের দুই সংগঠন। ওই চিঠিতে লঞ্চ চলাচল না করায় ১১৩ কোটি টাকা লাভ থেকে বঞ্চিত হওয়াকেও ক্ষতি হিসেবে চিহ্নিত করেছেন লঞ্চ মালিকরা।

জানতে চাইলে লঞ্চ মালিকদের বাংলাদেশ অভ্যন্তরীণ নৌ-চলাচল (যা-প) সংস্থার চেয়ারম্যান মাহবুব উদ্দিন আহমদ বীর বিক্রম যুগান্তরকে বলেন, আমাদের সম্ভাব্য ক্ষয়ক্ষতির একটি পরিসংখ্যান সরকারের কাছে জমা দিয়েছি। সরকারের কাছে প্রণোদনা চেয়েছি। কারণ আমাদের লঞ্চগুলো সচল রাখতে আমাদের খরচ হচ্ছে, কিন্তু আয় হচ্ছে না। সরকার ব্যবসায়ীদের কম সুদে ঋণ দেয়ার ঘোষণার পরও কী ধরনের প্রণোদনা চান- এমন প্রশ্নের জবাবে তিনি বলেন, এ সেক্টরে বিনা সুদে ঋণ চাই।লঞ্চ মালিকদের আরেক সংগঠন বাংলাদেশ লঞ্চ মালিক সমিতির সিনিয়র সহ-সভাপতি শহিদ উদ্দিন ভূঁইয়া বলেন, আমাদের সমিতির অধীনে একশ’র বেশি লঞ্চ সারা দেশে চলাচল করতো। এসব লঞ্চে একশ’ কোটি টাকার বেশি ক্ষতি হয়েছে। এ বিষয়টি জানিয়ে সরকারকে চিঠি দিয়েছি।জানা গেছে, বাংলাদেশ অভ্যন্তরীণ নৌ-চলাচল (যা-প) সংস্থার অধীনে সারা দেশে ৫৫০টি ছোট-বড় লঞ্চ রয়েছে। এর মধ্যে ঢাকা থেকে চলাচল করে ২২০টি ও সারা দেশে রয়েছে ৩৩০টি।গত তিন মাসে এ সংগঠনের অধীনের লঞ্চগুলোর মালিকদের ২১০ কোটি ৮৬ লাখ টাকা ক্ষতি হয়েছে বলে দাবি করেছে সংগঠনটি। এর মধ্যে ১১৩ কোটি ৮৫ লাখ টাকাই লাভের ক্ষতি হিসেবে উল্লেখ করা হয়েছে। অর্থাৎ লঞ্চ চলাচল না করায় খরচ বাদে এই ১১৩ কোটি ৮৫ লাখ টাকা লাভ হতো লঞ্চ মালিকদের। ওই লাভ না হওয়াটাকেও ক্ষতি হিসেবে দেখিয়ে সরকারের কাছে প্রণোদনা চাইছেন লঞ্চ মালিকেরা।অন্যান্য যেসব খাতে ক্ষতির কথা বলা হয়েছে, সেগুলো হচ্ছে- ব্যাংক ঋণের সুদ তিন কোটি টাকা, শ্রমিকদের বেতন-ভাতা ৫২ কোটি ৯৭ লাখ টাকা, লঞ্চ রক্ষনাবেক্ষণ ক্ষতি প্রায় ৪০ কোটি টাকা। এছাড়াও কয়েকটি খাতে ক্ষয়ক্ষতি দেখিয়েছেন লঞ্চ মালিকরা। একইভাবে লঞ্চ মালিক সমিতিও ক্ষয়ক্ষতি দেখিয়ে সরকারের কাছে প্রণোদনা চেয়েছে।",22/9/2020,economics
ঈদ পর্যন্ত বন্ধ থাকবে স্বর্ণের দোকান,"সরকার আগামী রোববার (১০ মে) থেকে মার্কেট খোলা রাখার অনুমতি দিলেও স্বর্ণের ঈদ পর্যন্ত থাকবে। শুক্রবার বাংলাদেশ জুয়েলারি সমিতি (বাজুস) জরুরি টেলি কনফারেন্সের মাধ্যমে এ সিদ্ধান্ত নেয়। এরপর কোনো বিক্রেতা নিজ নিজ এলাকায় দোকান চালু রেখে সমস্যায় পড়লে, তার দায়ভার সংগঠন নেবে না।



বাজুস সাধারণ সম্পাদক দিলীপ কুমার আগরওয়ালা স্বাক্ষরিত সংবাদ বিজ্ঞপ্তিতে বিষয়টি নিশ্চিত করা হয়েছে। সংবাদ বিজ্ঞপ্তিতে উল্লেখ করা হয়, প্রাণঘাতী করোনাভাইরাসের প্রাদুর্ভাব মোকাবেলায় বাজুসের কার্যনির্বাহী কমিটি টেলি কনফারেন্সের মাধ্যমে জরুরি মতবিনিময় সভার আয়োজন করে। সভায় সর্বসম্মতিক্রমে ভাইরাসের সংক্রমণ রোধে দোকান মালিক, কর্মচারী ও ক্রেতাসাধারণের স্বাস্থ্য ঝুঁকির কথা চিন্তা করে ঈদুল ফিতর পর্যন্ত সকল জুয়েলারি দোকান বন্ধ রাখার পক্ষে মতামত দেন। এক্ষেত্রে সরকারি নির্দেশনা ও স্বাস্থ্য সুরক্ষা বিধি মেনে, সামাজিক দূরত্ব বজায় রেখে, নিজ নিজ মার্কেট কমিটি/স্থানীয় সরকারের সিদ্ধান্ত মোতাবেক কোন জুয়েলার্স যদি সীমিত পরিসরে তার ব্যবসা প্রতিষ্ঠান খোলা রাখে তবে তার সব দায়ভার জুয়েলার্সকে বহন করতে হবে। এ সংক্রান্ত বিষয়ে যদি কোন জটিলতার সৃষ্টি হয় তবে বাজুস তার দায়িত্ব নেবে না। একই সঙ্গে প্রাচীন ও সম্ভাবনাময়ী এই জুয়েলারি শিল্পকে বাঁচাতে ক্ষুদ্র, মাঝারি, সংশ্লিষ্ট ব্যবসায়ী ও স্বর্ণ শিল্পীদের (কারিগর) জন্য প্রধানমন্ত্রী ঘোষিত অর্থ প্রণোদনার দ্রুত কার্যকরের ব্যবস্থা নেয়ার জন্য সংশ্লিষ্ট সবার মহলের প্রতি বিশেষভাবে অনুরোধ জানানো হয়।",22/9/2020,economics
এমডি পরিচালকসহ ৫ কর্মকর্তার বেতন কর্তন হবে না!,"করোনাভাইরাসের ভয়ালগ্রাসে বিপর্যস্ত বাংলাদেশ বিমানের ব্যয় কমাতে সর্বস্তরের কর্মকর্তা-কর্মচারীর বেতন-ভাতা ১০ থেকে ৫০ শতাংশ পর্যন্ত কর্তন করা হলেও এমডি ও পরিচালকসহ (প্রশাসন) ডেপুটেশনে আসা পাঁচ শীর্ষ কর্মকর্তার বেতন-ভাতা কর্তন না করার সিদ্ধান্ত হয়েছে।



মঙ্গলবার (৫ মে) জারি করা নতুন অফিস আদেশে এ সিদ্ধান্ত জানানো হয়। এর আগে মার্চে এক অফিস আদেশে সর্বস্তরের কর্মকর্তার বেতন-ভাতা ১০ শতাংশ কর্তন করার সিদ্ধান্ত হয়েছিল।অপরদিকে চিফ ফাইনান্স অফিসারের (সিএফও) আদেশ এবং বেতন-ভাতা কর্তনের অফিস আদেশে কোনো নির্দেশনা না থাকায় কর্মকর্তা-কর্মচারীদের বৈশাখী ভাতা দিয়ে কন্ট্রোলার অব অ্যাকাউন্টস মঞ্জুর ইমামসহ দুই নিরীহ কর্মকর্তা ওএসডি (বিশেষ ভারপ্রাপ্ত কর্মকর্তা) হয়েছেন।অথচ সিএফও ও পরিচালক (ফাইনান্স) বিবেক সুদ বহাল তবিয়তে আছেন। এ দুই ঘটনায় বিমানজুড়ে কর্মকর্তা-কর্মচারীদের মধ্যে চাঞ্চল্যের সৃষ্টি হয়েছে।বিমানের পরিচালনা পর্যদের সাবেক সদস্য ওয়াহিদুল আলম যুগান্তরকে বলেন, এক প্রতিষ্ঠানে দুই নিয়ম কোনোভাবেই কাম্য হতে পারে না। এটা বৈষম্য। এ প্রসঙ্গে মঙ্গলবার বিকালে বিমান এমডি মোকাব্বির হোসেন এবং পরিচালক প্রশাসন জিয়াউদ্দিন আহম্মেদকে একাধিকবার টেলিফোন করা হলেও তারা ফোন ধরেননি।নতুন অফিস আদেশ অনুযায়ী বেতনক্রম ১ থেকে ৩ (২) পর্যন্ত কর্মকর্তাদের মোট বেতন (গ্রোস স্যালারি) থেকে ১০ শতাংশ কর্তন করা হবে। ৪ থেকে ৫ পর্যন্ত কর্মকর্তাদের ১৫ শতাংশ, ৬ থেকে ৮ পর্যন্ত কর্মকর্তাদের ২০ শতাংশ এবং ৯ থেকে উপরের কর্মকর্তাদের ২৫ শতাংশ কর্তন করা হবে। অপরদিকে পাইলটদের ক্ষেত্রে যাদের চাকরির বয়স ১ থেকে ৫ বছরের মধ্যে তাদের আউট স্টেশন অ্যালাউন্স কর্তনের পর যে বেতন থাকবে তার ২৫ শতাংশ কর্তন করা হবে।যাদের চাকরির বয়স ৫ থেকে ১০ বছরের মধ্যে তাদের ক্ষেত্রেও আউট স্টেশন অ্যালাউন্স কর্তনের পর যে বেতন থাকবে তার ৩০ শতাংশ কর্তন করা হবে। এছাড়া যাদের চাকরির বয়স ১০ বছরের বেশি তাদের ক্ষেত্রেও একই নিয়মে মোট বেতনের ৫০ শতাংশ কর্তন করা হবে।অর্থাৎ একজন বোয়িং-৭৭৭ এর পাইলট আগে মাসে সাড়ে ৮ লাখ টাকা বেতন পেলেও এখন তিনি বেতন পাবেন ৩ লাখ ১৭ হাজার টাকা। এ হিসাবে তার ৬৫ শতাংশ বেতন কর্তন করা হচ্ছে।বাংলাদেশ পাইলট অ্যাসোসিয়েশনের (বাপা) সভাপতি ক্যাপ্টেন মাহবুুবুর রহমান যুগান্তরকে বলেন, বর্তমান অফিস আদেশ অনুযায়ী এক সিনিয়র পাইলট এখন মাসে বেতন পাবেন ২ লাখ টাকা। তার মতে, ৫০ বা ৬৫ শতাংশ নয়, একজন পাইলটের বেতন ৭০ শতাংশ কর্তন করা হবে।নতুন আদেশে আরও বলা হয়- বিমানে প্রেষণে কর্মরত সরকারি কর্মকর্তাদের ক্ষেত্রে কোনো ধরনের বেতন কর্তন করা যাবে না। তবে তারা অন্য কোনো সুবিধা পেয়ে থাকলে কিংবা বিমান থেকে বিশেষ ভাতা পেয়ে থাকলে সেখান থেকে ২৫ শতাংশ কর্তন করা হবে। ক্যাজুয়াল কর্মীদের ক্ষেত্রে বেতন কর্তন না করলেও তাদের বেতন-ভাতা মাসে ২২ দিন অনুসারে দেয়া হবে।এছাড়া তারা অন্য কোনো সুবিধা পাবেন না। বিএফসিসি, বিপিসি এবং আন্তর্জাতিক স্টেশনে কর্মরত হোম বেইজড কর্মকর্তা-কর্মচারীদের জন্য বেতন গণনায় একই নীতি অনুসরণ করা হবে।আগের অফিস আদেশে বলা হয়- বিমানের সব প্রশাসনিক, কারিগরি ও অপারেশনাল কর্মচারী, প্রকৌশল কর্মকর্তা এবং কেবিন ক্রুদের সব ধরনের ওভারটাইম ভাতা প্রদান বন্ধ করা হয়েছে। মার্চ মাস থেকে পরবর্তী নির্দেশ না দেয়া পর্যন্ত এসব কর্মকর্তাকে কোনো ধরনের ওভারটাইম দেয়া হবে না। ১৫ মার্চ বিমানের নির্বাহী পরিচালকদের সভায় এসব সিদ্ধান্ত নেয়া হয়। সার্বিক পরিস্থিতি বিবেচনায় আর্থিক সাশ্রয়ে সাময়িকভাবে সভায় ১০টি সিদ্ধান্ত নেয়া হয়।জানা গেছে, বিশ্বজুড়ে করোনাভাইরাস মহামারী আকারে ছড়িয়ে পড়ায় ১৮টি আন্তর্জাতিক রুটের পরিবর্তে মাত্র দুটি রুটে বিমান চলাচল করছে। লন্ডন ও ম্যানচেস্টার রুটেও যাত্রী কমে গেছে। রুট ও আয় কমে যাওয়ায় বিমানের সব কর্মকর্তার ওভারটাইম ভাতা ইতোমধ্যে বাতিল করা হয়েছে। একই সঙ্গে মার্চ মাস থেকে ষষ্ঠ থেকে তদূর্ধ্ব কর্মকর্তাসহ ককপিট ও কেবিন ক্রুদের মূল বেতনের ১০ শতাংশ হারে কাটা হচ্ছিল।বিমানের অপারেশন বিঘ্ন না ঘটিয়ে ককপিট এবং কেবিন ক্রুদের প্রতি মাসে আট দিন ছুটি দেয়া হয়েছে। এজন্য কোনো ধরনের ক্ষতিপূরণ দেয়া হচ্ছে না। মার্চ থেকে নির্বাহী পরিচালক, মহাব্যবস্থাপক ও সমমানের এবং মর্যাদার কর্মকর্তা, উপ-মহাব্যবস্থাপক বা সমমর্যাদার কর্মকর্তাসহ অন্যদের আপ্যায়ন ভাতা বিদ্যমান হারের ৫০ শতাংশ দেয়া হচ্ছে।সংশ্লিষ্ট কর্মকর্তা-কর্মচারীদের জন্য প্রযোজ্য ফুড সাবসিডি ভাতা বন্ধ করা হয়েছে। পরবর্তী নির্দেশ না দেয়া পর্যন্ত পূর্ত ও সেবামূলক কাজের অর্থ পরিশোধ স্থগিত করা হয়েছে। বিমানের প্রকৌশল পরিদফতর ও অন্য সব পরিদফতরের কর্মকর্তাদের ব্যক্তিগত গাড়ির জন্য জ্বালানি বা জ্বালানি ব্যয় বাবদ কোনো অর্থ দেয়া হচ্ছে না।",22/9/2020,economics
প্রিয়শপে অর্ডার করলেই হোম ডেলিভারি ফ্রি স্কয়ার টয়লেট্রিজের পণ্য,"ভয়াবহ করোনাভাইরাস থেকে বাঁচতে সারাবিশ্বে সব ধরনের সর্বোচ্চ সতর্কতা অবলম্বন করা হচ্ছে। আর এই সতর্কতার সবচেয়ে বড় ধাপ হচ্ছে নিজ নিজ ঘরে নিরাপদে থাকা।



আজ ঘরে বসে নিরাপত্তা নিশ্চিত করলেও দৈনন্দিন প্রয়োজনীয় জিনিস কিনতে মানুষ ঘরের বাইরে বের হচ্ছে, যা স্বাস্থের জন্য ঝুঁকিপূর্ণ।

এ সমস্যার কথা চিন্তা করে সব নিরাপত্তা নিশ্চিত করতে স্কয়ার টয়লেট্রিজ লিমিটেড priyoshop.com এর সঙ্গে যৌথ উদ্যোগে শুরু করেছে ‘ফ্রি হোম ডেলিভারি’ ক্যাম্পেইন।

দৈনন্দিন প্রয়োজনে মোট ৪০০ টাকার অধিক স্কয়ার টয়লেট্রিজ লিমিটেডের পণ্য priyoshop.com-এ অর্ডার করলেই পাওয়া যাচ্ছে হোম ডেলিভারি একদম ফ্রি।এই হোম ডেলিভারি শুধুমাত্র ঢাকার ভেতরেই সীমাবদ্ধ। আর অর্ডার করার দিনই ঘরে পৌঁছে যাচ্ছে পণ্য। দেশের এই বিশাল সঙ্কটের মধ্যে স্কয়ার টয়লেট্রিজ লিমিটেডের এমন উদ্যোগ বেশ প্রশংসনীয়। আগামীতে এমন সঙ্কট মোকাবেলায় স্কয়ার টয়লেট্রিজ লিমিটেড সবার পাশে থাকবে বলে আশা ব্যক্ত করেছেন ভোক্তারা।",22/9/2020,economics
এবার সরকারকে পিপিই মাস্ক ও হ্যান্ড স্যানিটাইজার দিল যমুনা গ্রুপ,"



দেশে করোনা সংকট মোকাবেলায় প্রধানমন্ত্রীর ত্রাণ তহবিলে ১০ কোটি টাকা অনুদানের পর এবার সরকারকে ব্যক্তিগত সুরক্ষা সরঞ্জাম (পিপিই), মাস্ক ও হ্যান্ড স্যানিটাইজার প্রদান করেছে দেশের অন্যতম বৃহৎ শিল্পগোষ্ঠী যমুনা গ্রুপ।মঙ্গলবার বেলা পৌনে ১২টার দিকে রাজধানীর মহাখালীতে ঔষধ প্রশাসন অধিদফতরের প্রধান কার্যালয়ে এসব সরঞ্জাম হস্তান্তর করা হয়। ঔষধ প্রশাসন অধিদফতরের মহাপরিচালক মেজর জেনারেল মাহবুবুর রহমানের হাতে এসব সরঞ্জাম তুলে দেন যমুনা গ্রুপের ডিরেক্টর (কমার্শিয়াল) এবিএম শামসুল হাসান ও গ্রুপের মার্কেটিং সেলস অ্যান্ড অপারেশন বিভাগের ডিরেক্টর ড. মোহাম্মদ আলমগীর আলম। এসব সরঞ্জামের মধ্যে রয়েছে- ৮ হাজার ১৬ পিস পিপিই, ১৫ হাজার পিস সার্জিক্যাল ও এন৯৫ ফেস মাস্ক এবং ১০ হাজার ৫৬ পিস হ্যান্ড স্যানিটাইজার।
এ সময় মেজর জেনারেল মাহবুবুর রহমান বলেন, দেশের এই ক্রান্তিলগ্নে যমুনা গ্রুপ যে উদ্যোগ গ্রহণ করেছে, তা অত্যন্ত প্রশংসনীয়। তাদের এই উদ্যোগে দেশবাসী অনেক উপকৃত হবে। তিনি বলেন, আমরা আশা করব দেশের কল্যাণে যমুনা গ্রুপের এ ধরনের কার্যক্রম অব্যাহত থাকবে। এর আগে গত রোববার বিকালে প্রধানমন্ত্রী শেখ হাসিনার ত্রাণ ও কল্যাণ তহবিলে ১০ কোটি টাকা অনুদান দেয় যমুনা গ্রুপ।প্রধানমন্ত্রীর কার্যালয়ে গ্রুপের চেয়ারম্যান বীর মুক্তিযোদ্ধা নুরুল ইসলাম অনুদানের ওই চেক হস্তান্তর করেন। প্রধানমন্ত্রীর পক্ষে তা গ্রহণ করেন প্রধানমন্ত্রীর মুখ্য সচিব ড. আহমদ কায়কাউস।অনুষ্ঠানে যমুনা গ্রুপের ব্যবস্থাপনা পরিচালক মো. শামীম ইসলামসহ অন্য পরিচালকরা উপস্থিত ছিলেন। এ সময় প্রধানমন্ত্রী শেখ হাসিনা গণভবন থেকে ভিডিও কনফারেন্সে সংযুক্ত ছিলেন।",22/9/2020,economics
চট্টগ্রামে পিপিই ও মাস্ক দিল কেএসআরএম,"চট্টগ্রামের চিকিৎসক ও স্বাস্থ্যকর্মীদের জন্য পিপিই ও মাস্ক দিয়েছে ইস্পাত নির্মাণকারী শিল্পগ্রুপ কেএসআরএম।



রোববার জেলা প্রশাসক মোহাম্মদ ইলিয়াস হোসেনের হাতে কেএসআরএমের পক্ষে এসব পিপিই ও মাস্ক তুলে দেন প্রতিষ্ঠানের মিডিয়া অ্যাডভাইজর মিজানুল ইসলাম। এ সময় উপস্থিত ছিলেন অতিরিক্ত জেলা প্রশাসক (রাজস্ব) মোহাম্মদ দেলোয়ার হোসেন।জেলা প্রশাসক মোহাম্মদ ইলিয়াছ হোসেন বলেন, পিপিই চট্টগ্রামের চিকিৎসকদের সেবাদানের কাজে সহায়তা করবে। সংবাদ বিজ্ঞপ্তি।",22/9/2020,economics
ঋণের কিস্তি ও সুদহার স্থগিত করা জরুরি: প্রধানমন্ত্রীর কাছে শিল্প উদ্যোক্তাদের দাবি,"করোনাভাইরাসের নেতিবাচক প্রভাব মোকাবেলায় প্রধানমন্ত্রী শেখ হাসিনা ঘোষিত বিশেষ আর্থিক প্যাকেজ অবশ্যই ইতিবাচক সিদ্ধান্ত। কিন্তু এ মুহূর্তে সবার আগে প্রয়োজন শিল্প উদ্যোক্তা ব্যবসায়ীদের চলতি ঋণের কিস্তি পরিশোধের সময়সীমা বাড়ানো।



একই সঙ্গে ঋণের বিপরীতে সুদ আরোপ স্থগিত করে মূল ঋণসহ আরোপিত সুদ একটি ব্লক অ্যাকাউন্টে কমপক্ষে এক বছরের জন্য নিয়ে যাওয়া। তাহলে এর ওপর আর সুদ আরোপিত হবে না। ফলে ঋণের অঙ্ক বাড়বে না। এর ফলে একদিকে উদ্যোক্তাদের চলতি ঋণ যেমন খেলাপি হবে না, তেমনি প্রধানমন্ত্রী ঘোষিত প্যাকেজের আওতায় নতুন ঋণ সুবিধা পেতে সমস্যাও হবে না। কিন্তু এ ঘোষণা না এলে বেশির ভাগ শিল্পপ্রতিষ্ঠান চালু করাই সম্ভব হবে না।বেশ কয়েকজন শিল্প উদ্যোক্তা ও ব্যবসায়ী সংগঠনের নেতারা এবং কয়েকজন বিশেষজ্ঞ রোববার যুগান্তরের কাছে এমন প্রতিক্রিয়া ব্যক্ত করেন।তারা বলেন, প্রধানমন্ত্রী ঘোষিত প্রায় ৭৩ হাজার কোটি টাকার বিশেষ ঋণ ও আর্থিক প্রণোদনা প্যাকেজ নিঃসন্দেহে একটি সঠিক সিদ্ধান্ত। এটি প্রধানমন্ত্রী শেখ হাসিনার সময়োপযোগী সাহসী উদ্যোগ। এজন্য সরকারপ্রধানকে আমরা অবশ্যই ধন্যবাদ জানাই এবং তার প্রতি আমরা কৃতজ্ঞ। কিন্তু এখানে কয়েকটি বৈশ্বিক প্রভাবের সরল অঙ্ক আমাদের গুরুত্বের সঙ্গে আমলে নিতে হবে। প্রথমত, করোনা প্রভাবের কারণে বিশ্বজুড়ে মানুষের ক্রয়ক্ষমতা স্বাভাবিকভাবে হ্রাস পাবে। একেবারে অপরিহার্য জিনিস ছাড়া মানুষ এখন তার ফ্যাশনসহ বিভিন্ন ক্ষেত্রে চাহিদার লাগাম টেনে ধরবে। বাজেট কাটছাঁট করবে। এর ফলে বেশিরভাগ শিল্পপ্রতিষ্ঠান আগের মতো সহসা পণ্য উৎপাদনে অর্ডার বা কার্যাদেশ পাবে না। এছাড়া সেভাবে চাহিদা না পেলে অনেকে ফ্যাক্টরি চালু করার ঝুঁকি নেবে না। কেউ কেউ চালু করলেও সীমিত আকারে করবেন। এই নেতিবাচক প্রভাব শুধু রফতানিমুখী শিল্পের ক্ষেত্রে নয়, সব ক্ষেত্রেই পড়বে। প্রতিটি শিল্পপ্রতিষ্ঠানের মাথার ওপর এখন এই ‘করোনা খক্ষ’ ঝুলছে।দ্বিতীয়ত, আল্লাহর রহমতে যদি এ সংকট দ্রুত কেটেও যায়, তাহলে শিল্প উদ্যোক্তা ও ব্যবসায়ীদের সামনে বড় চ্যালেঞ্জ হল- ব্যাংকের চলতি ঋণের কিস্তি পরিশোধ করার বাধ্যবাধকতা। কিন্তু ফ্যাক্টরি যেহেতু বন্ধ, সেহেতু ফ্যাক্টরি থেকে মালিকদের নিয়মিত আয়ের পথও বন্ধ। বিপরীতে ব্যয়ের হিসাব থেমে নেই। ব্যয়ের চাপ প্রবল। সেক্ষেত্রে বেশিরভাগ শিল্পমালিক শেষ পর্যন্ত ব্যাংকের দায়দেনা পরিশোধ করতে পারবেন না। ফলে বিরূপ পরিস্থিতির কারণে অনেকে ঋণখেলাপি হিসেবে চিহ্নিত হবেন।তৃতীয়ত, এ অবস্থায় কোনো ঋণখেলাপি ব্যক্তি যদি ব্যাংকের কাছে ওয়ার্কিং ক্যাপিটাল বা চলতি মূলধন হিসেবে প্রধানমন্ত্রী ঘোষিত বিশেষ প্যাকেজের ঋণ চান, তাহলে তার এই ঋণ পাওয়ার সম্ভাবনা খুবই ক্ষীণ। কেননা ঋণ দেয়া হবে ব্যাংক-গ্রাহক সম্পর্কের ভিত্তিতে। সঙ্গত কারণে প্রধানমন্ত্রী ঘোষিত বিশেষ প্যাকেজের ঋণ পেতে হলে শর্ত হিসেবে ব্যাংক আগে বলবে, খেলাপি ঋণের কিস্তি পরিশোধ করতে। সেটি যেহেতু তার পক্ষে সম্ভব হবে না, সেহেতু সরকারের আপৎকালীন এই ঋণ সুবিধা থেকে তিনি বঞ্চিত হবেন।চতুর্থত, শ্রমিক-কর্মচারীদের চাকরি সুরক্ষাসহ নিয়মিত বেতন-ভাতা পরিশোধের আলোচনা তখনই কার্যকর হবে, যখন সংশ্লিষ্ট মিল বা শিল্পপ্রতিষ্ঠান ভালোভাবে চালু রাখা সম্ভব হবে। এই সংকটের কারণে উৎপাদনের কার্যাদেশ না পেলে এবং খেলাপি ঋণের বোঝা ঘাড়ের ওপর চেপে বসলে এক পর্যায়ে শ্রমিক-কর্মচারীদের বেতন-ভাতার বিষয় গৌণ হয়ে পড়বে। কেননা মিল বন্ধ রেখে একজন মালিক কতদিন শ্রমিক-কর্মচারীদের বেতন-ভাতা দিতে পারবে। সেটি অবশ্যই প্রশ্নসাপেক্ষ বিষয়।তাই শিল্প উদ্যোক্তাসহ বিশ্লেষকরা মনে করেন, সরকারের শীর্ষ পর্যায় থেকে এ বিষয়ে একটি পৃথক বা সংযোজিত ঘোষণা আসা খুবই জরুরি। সেটি হল, পরিস্থিতি স্বাভাবিক না হওয়া পর্যন্ত কিংবা কমপক্ষে আগামী এক বছর পর্যন্ত ব্যবসায়ী ও শিল্প উদ্যোক্তাদের চলতি ঋণের কিস্তি ও সুদের হিসাব লক বা স্থগিত থাকবে। এক বছরের সুদ মওকুফ করলে সবচেয়ে ভালো হবে। এজন্য সরকার ব্যাংকগুলোকে প্রয়োজনীয় লাইফ লাইন সৃষ্টি করবে বা সাপোর্ট দেবে।এদিকে বিশ্লেষকদের কয়েকজন প্রধানমন্ত্রী ঘোষিত এই ঋণ সহায়তাকে ব্যাংকনির্ভর প্যাকেজ হিসেবে দেখছেন। তারা যুগান্তরকে বলেন, যদিও এই প্যাকেজের বহুমুখী ইতিবাচক প্রভাব রয়েছে, তথাপি এই ঋণ সুবিধা দেয়ার জন্য বাংকগুলোকে আগে তার তারল্য প্রবাহ ঠিক করতে হবে। কিন্তু আমরা তো ব্যাংকিং সেক্টরের চলমান দুরবস্থার কথা তো জানি। বেশিরভাগ ব্যাংক তারল্য সংকটের তীব্র জ্বরে আক্রান্ত। তারা বলছেন, এমনিতে একশ্রেণির ব্যাংক লুটেরাদের কারণে দিন দিন খেলাপি ঋণ বাড়ছে। সেই সঙ্গে পাল্লা দিয়ে বাড়ছে টাকা পাচার। তাই নতুন এই সংকট মোকাবেলা করতে গিয়ে যদি দেশের ভালো মান অর্জনকারী শিল্প উদ্যোক্তাদের খেলাপির পথে ঠেলে দেয়া হয়, তাহলে শিল্প প্রতিষ্ঠান চালু রাখা কঠিন হবে।এ প্রসঙ্গে অর্থ মন্ত্রণালয়ের আর্থিক প্রতিষ্ঠান বিভাগের সিনিয়র সচিব মো. আসাদুল ইসলাম রোববার যুগান্তরকে বলেন, চলমান পরিস্থিতিতে কোনো শিল্প উদ্যোক্তা ঋণের কিস্তি পরিশোধ করতে না পারলে আগামী জুন পর্যন্ত খেলাপি না করার নির্দেশ সব ব্যাংককে দিয়েছে বাংলাদেশ ব্যাংক। এটি স্বল্প সময়ের জন্য হলেও তা করা হয়েছে। এরপর আমরা পরিস্থিতি পর্যবেক্ষণ করব। তিনি আরও বলেন, এই সুবিধা ভোগ করার পরও খেলাপি হবে এমন ধারণা থাকা ঠিক নয়। উদ্যোক্তাদের এখন সংশ্লিষ্ট ব্যাংকগুলোর সঙ্গে যোগাযোগ রেখে সুবিধাগুলো প্রসঙ্গে বিস্তারিত জেনে নিতে হবে। তিনি মনে করেন, আলোচনার মাধ্যমে অনেক সমস্যার সমাধান হবে। এক প্রশ্নের জবাবে সিনিয়র সচিব বলেন, সৃষ্ট সংকট নিরসনে কেন্দ্রীয় ব্যাংক সবকিছু পর্যবেক্ষণ করছে। খেলাপি যাতে না হয় সে ব্যবস্থাও নেয়া হয়েছে।জানতে চাইলে বাংলাদেশ ব্যাংকের নির্বাহী পরিচালক ও মুখপাত্র মো. সিরাজুল ইসলাম যুগান্তরকে বলেন, যিনি এখন খেলাপি নন, তিনি ডিসেম্বর পর্যন্ত খেলাপি মুক্ত থাকতে পারবেন। যেমন- প্রথমে করোনার ক্ষতি বাবদ ছয় মাস, পরে খেলাপি নির্ণয়ে পদ্ধতিগত ছয় মাস, সব মিলিয়ে জানুয়ারি থেকে ডিসেম্বর পর্যন্ত খেলাপি মুক্ত থাকার সুযোগ পাবেন একজন ভালো গ্রাহক।পলিসি রিসার্স ইন্সটিটিউটের নির্বাহী পরিচালক ড. আহসান এইচ মনসুর যুগান্তরকে বলেন, প্রণোদনার প্যাকেজটি ইতিবাচক। এ প্রণোদনা থেকে কোনোভাবেই যাতে এখন যারা ঋণখেলাপি তাদের যাতে কোনো সুবিধা দেয়া না হয়, সেটি নিশ্চিত করতে হবে। কেননা ঋণখেলাপিদের এ প্যাকেজ থেকে নতুন করে অর্থ দিলে এর মূল উদ্দেশ্য ব্যাহত হবে।বাংলাদেশ টেক্সটাইল মিলস অ্যাসোসিয়েশনের (বিটিএমএ) সভাপতি মোহাম্মদ আলী খোকন বলেন, এই সংকটময় মুহূর্তে প্রধানমন্ত্রী ব্যবসায়ীদের পাশে দাঁড়ানোয় তাকে আন্তরিক ধন্যবাদ জানাই। তবে শিল্পের জন্য আরও দু-একটি বিষয়ে খেয়াল রাখা দরকার। যেমন- এই আপৎকালীন মুহূর্তে ব্যাংক ঋণের কিস্তি ও সুদ এক বছরের জন্য স্থগিতের নির্দেশনা আসা উচিত। এ বিষয়ে বিটিএমএ বাংলাদেশ ব্যাংকে আবেদন জানিয়েছে। জুলাই পর্যন্ত ঋণের কিস্তি মওকুফ করলেও সুদের ক্ষেত্রে কি হবে তা স্পষ্টীকরণ দরকার। যদি চক্রবৃদ্ধি হারে সুদ ব্যবসায়ীর ওপর জেঁকে বসে তাহলে এই সংকটময় পরিস্থিতিতে তা অনেক ব্যবসায়ী দিতে পারবে না। ফলে খেলাপি হওয়ার সম্ভাবনা দেখা দেবে। আর খেলাপি হলে প্রধানমন্ত্রী ঘোষিত প্যাকেজের অর্থ পাওয়া দুষ্কর হবে।বিকেএমইএ’র জ্যেষ্ঠ সহসভাপতি মোহাম্মদ হাতেম বলেন, আগামী ১ বছরের জন্য ঋণের কিস্তি এবং সুদ মওকুফ করে সরকারকে এ বিষয়ে নির্দেশনা দেয়া উচিত। কারণ বাংলাদেশ ব্যাংক ৬ মাসের ঋণের কিস্তি পরিশোধের শর্ত শিথিল করে যে সার্কুলার জারি করেছে তাতে সুদের বিষয়টি উল্লেখ করা হয়নি। এতে কিস্তি দেয়া থেকে ছাড় পেলেও ওভারডিউ সুদ চক্রবৃদ্ধি হারে ব্যবসায়ীদের ঘাড়ে বিশাল বোঝা হিসেবে চেপে বসবে, যা বহন করা বর্তমান প্রেক্ষাপটে কোনো ব্যবসায়ীর পক্ষে সম্ভব নয়। তিনি আরও বলেন, ঘোষিত প্রণোদনা প্যাকেজের জন্য প্রধানমন্ত্রীকে ধন্যবাদ। তবে তার সুফল পেতে হলে এসব বিষয় দ্রুত সিদ্ধান্ত নিতে হবে।জানতে চাইলে সাউথইস্ট ব্যাংকের ব্যবস্থাপনা পরিচালক (এমডি) এম কামাল হোসেন যুগান্তরকে বলেন, করোনায় ক্ষতিগ্রস্ত কাউকে জুন পর্যন্ত খেলাপি করা হবে না। তবে পরিস্থিতি কোথায় গিয়ে ঠেকে তা এখনও বলা যাচ্ছে না। হয়তো এ সুবিধা আরও বাড়াবে বাংলাদেশ ব্যাংক। প্রয়োজনে বাড়ানো উচিত।",22/9/2020,economics
করোনা মোকাবেলায় জরুরি তহবিল গঠন করুন: সরকারকে ডিসিসিআই,"করোনাভাইরাসের প্রাদুর্ভাবে ব্যবসা-বাণিজ্য, বিনিয়োগ এবং সামগ্রিক অর্থনৈতিক কর্মকাণ্ড স্থবির হয়ে পড়েছে। এমএসএমই ও অপ্রচলিত খাত সবচেয়ে বেশি ক্ষতির সম্মুখীন হচ্ছে।



এসব খাতের বেতনাদি পরিশোধ, সহায়তা দিতে সরকারকে জরুরি তহবিল গঠনের আহ্বান জানিয়েছে ঢাকা চেম্বার অব কমার্স অ্যান্ড ইন্ডাস্ট্রি (ডিসিসিআই)।শুক্রবার এক সংবাদ বিজ্ঞপ্তিতে সংগঠনের পক্ষ থেকে এ আহ্বান জানানো হয়েছে। সংবাদ বিজ্ঞপ্তিতে বলা হয়েছে, প্রচলিত ও অপ্রচলিত খাতে অতি ক্ষুদ্র, ক্ষুদ্র এবং মাঝারি ব্যবসা প্রতিষ্ঠান (এমএসএমই) অর্থনীতির প্রবৃদ্ধিতে এবং কর্মসংস্থান সৃষ্টিতে গুরুত্বপূর্ণ ভূমিকা পালন করলেও বর্তমানে এই শ্রেণির আর্থিক অবস্থা দুর্বল হয়ে পড়েছে। অর্থনীতির সব স্তরে এমএসএমই’র অন্তর্ভুক্ত সব খাত করোনাভাইরাসের প্রাদুর্ভাবের কারণে এখন অনেকটাই ক্ষতিগ্রস্ত। অনেক এমএসএমই সীমিত বেচা-কেনা ও পুঁজি সংকটের কারণে খুব খারাপ সময় অতিবাহিত করছে। তাদের অনেকেই সময়মতো শ্রমিক এবং কর্মচারীদের বেতনাদি পরিশোধ করতে পারছে না, যা বেকারত্ব বৃদ্ধির আশংকা তৈরি করেছে।এর প্রেক্ষিতে ১ শতাংশ সুদে ৩ বছর মেয়াদি জরুরি তহবিল গঠনের আহ্বান জানিয়ে বিজ্ঞপ্তিতে বলা হয়েছে, যে সব এমএসএমই’র বার্ষিক টার্নওভার ১ কোটি টাকা তাদের জন্য ১ শতাংশ এবং যে সব এমএসএমই’র বার্ষিক টার্নওভার ১ কোটি টাকার ওপর তাদের জন্য ২ শতাংশ হারে জরুরি তহবিল থেকে ঋণ প্রদান করা যেতে পারে। সারা দেশে বিসিক শিল্প নগরীর অন্তর্ভুক্ত কারখানাগুলোও এ বিশেষ জরুরি তহবিলের আওতায় আসতে পারে। আর এই ঋণ পরিশোধের ক্ষেত্রে এমএসএমই'র জন্য ১ বছরের গ্রেস পিরিয়ড প্রদান করা যেতে পারে। এমএসএমই খাতের ঋণের সুদ এক বছরের জন্য মওকুফের আহ্বান জানিয়ে বলা হয়, বর্তমান প্রেক্ষাপটে এমএসএমই খাতের জন্য অনাদায়ী দেনা আদায় হওয়া বেশ কঠিন হয়ে পড়বে। কেননা সব ব্যবসায়ীরাই একই পরিস্থিতির মধ্য দিয়ে যাচ্ছে। এ ধরণের অনিশ্চিত সময়ে এমএসএমই’র জন্য তারল্য সংকট দেখা দিতে পারে। পরিস্থিতি বিবেচনায় এমএসএমই’র জন্য প্রদত্ত ঋণের সুদ আগামী ১ বছরের জন্য মওকুফ করা দরকার। পাশাপাশি এমএসএমই’র অর্থায়ন সহজলভ্য করতে স্বল্প সুদে এবং সহজতর জামানত শর্তে বিদ্যমান পুনঃঅর্থায়ন (এসএমই রিফিন্যান্সিং) তহবিলকে পূর্ব-অর্থায়ন (এসএমই প্রিফিন্যান্সিং) তহবিলে রূপান্তর করা যেতে পারে। তাছাড়া করের বোঝা লাঘব করতে চলতি অর্থবছরের আয়কর জমা স্থগিত রেখে তা আগামী তিন বছরে সমান তিনটি কিস্তিতে ভাগ করে রিটার্নের সঙ্গে সমন্বয়ের মাধ্যমে জরিমানা ছাড়া দেয়ার সুযোগ দেয়া যেতে পারে। সরকারি স্থাপনা ভাড়া মওকুফের আহ্বান জানিয়ে বলা হয়, বেশিরভাগ এমএসএমই ভাড়া করা জায়গায় ব্যবসা পরিচালনা করে। যে সব এমএসএমই সরকারি জায়গায় যেমন বিসিক শিল্প নগরী বা ইপিজেড এলাকায় অবস্থিত, তাদের ভাড়া ছয় মাসের জন্য মওকুফ করতে হবে। এছাড়া বাণিজ্যিক ভাড়া, বিদুৎ, গ্যাস ও পানির বিল এবং লাইসেন্স নবায়নের ওপর প্রযোজ্য ভ্যাট আগামী ছয় মাসের জন্য মওকুফ করা যেতে পারে। এতে আরও বলা হয়, এই অনিশ্চিত পরিস্থিতিতে সমুদ্র ও স্থল বন্দরগুলোতে কন্টেইনার খালাস কার্যক্রম শ্লথ হয়ে গেছে। বিলম্বে খালাসের জন্য আমদানিকারকদের অতিরিক্ত জরিমানা গুনতে হচ্ছে। বন্দরের সীমিত কার্যক্রম বিবেচনায় রফতানিমুখী ও আমদানিকারক এমএসএমই ব্যবসায়ীদের জন্য বিলম্ব জরিমানা ও ব্যাংক চার্জ মওকুফ করার জন্য বিজ্ঞপ্তিতে আহ্বান জানানো হয়।",22/9/2020,economics
বড় বাধা রেক্টিফাইড স্পিরিটের ওপর মাদক শুল্ক,"কোভিড-১৯ (নভেল করোনাভাইরাস)-এর ভয়াবহতা মোকাবেলায় হ্যান্ড স্যানিটাইজার সহজলভ্য করতে দেশে উৎপাদিত রেক্টিফাইড স্পিরিটের ওপর লিটারপ্রতি ১১১ টাকার মাদক শুল্ক অব্যাহতি দিতে হবে।



অপরদিকে উৎপাদন পর্যায়ে ভ্যাট অব্যাহতিও থাকতে হবে। তা না হলে হ্যান্ড স্যানিটাইজারের দাম বেড়ে যাবে। এ দুটি বিষয় নিষ্পত্তি করা হলে জরুরি ভিত্তিতে স্যানিটাইজার উৎপাদন এবং এর কাঁচামাল সরবরাহে যেসব ডিস্টিলারি প্রতিষ্ঠান সাময়িক অনাপত্তিপত্র পেয়েছে তারা স্বল্পমূল্যে বাজারজাত করতে পারবে।এজন্য ২২ মার্চ এনবিআর থেকে জারিকৃত প্রজ্ঞাপনে আইসো প্রোপাইল অ্যালকোহল আমদানিতে সব ধরনের শুল্ক ছাড়ের যে সুবিধা দেয়া হয়েছে তা দেশের অভ্যন্তরে উৎপাদিত রেক্টিফাইড স্পিরিট উৎপাদন ও বিপণনের ক্ষেত্রেও প্রযোজ্য হবে বলে সংশোধিত আদেশ জারি করা প্রয়োজন। সংশ্লিষ্ট একাধিক সূত্রে এই তথ্য জানা গেছে।সূত্রগুলো জানায়, এ নিয়ে বেশি নথি চালাচালির প্রয়োজনও নেই। যেহেতু সব ধরনের আমদানি বন্ধ থাকায় আইসো প্রোপাইল অ্যালকোহল আমদানিও বন্ধ রয়েছে, সেহেতু জনগুরুত্বপূর্ণ বিষয়টি নিয়ে অহেতুক সময়ক্ষেপণ করা ঠিক হবে না।ডিস্টিলারি কোম্পানি সংশ্লিষ্ট কয়েকজন কর্মকর্তা যুগান্তরকে বলেন, করোনাভাইরাস প্রতিরোধে চাহিদা অনুযায়ী হ্যান্ড স্যানিটাইজারের উৎপাদন বাড়াতে এবং সাশ্রয়ী মূল্যে জনসাধারণের হাতে হাতে পৌঁছে দিতে এ বিষয়ে দ্রুত সিদ্ধান্ত নেয়া জরুরি। কেননা বিদ্যমান উচ্চশুল্ক বহাল থাকলে কারও পক্ষে এটি সাশ্রয়ী মূল্যে সরবরাহ করা সম্ভব হবে না। যারা জনস্বার্থে বিনামূল্যে দিতে চান তারাও বেশি আগ্রহী হবে না।তাই এ বিষয়ে জাতীয় রাজস্ব বোর্ড (এনবিআর), মাদকদ্রব্য নিয়ন্ত্রণ অধিদফতর, ঔষধ প্রশাসন অধিদফতরসহ সংশ্লিষ্ট মন্ত্রণালয়গুলোকে সমন্বিত উদ্যোগ নিয়ে দ্রুত সিদ্ধান্ত নিতে হবে।প্রসঙ্গত, হ্যান্ড স্যানিটাইজার উৎপাদনের অন্যতম কাঁচামাল হল আমদানিনির্ভর আইসো প্রোপাইল অ্যালকোহল অথবা দেশে উৎপাদিত ইথাইল অ্যালকোহল বা রেক্টিফাইড স্পিরিট। এর মধ্যে হ্যান্ড স্যানিটাইজার উৎপাদনে বেশি কার্যকর হল রেক্টিফাইড স্পিরিট।বর্তমানে করোনার প্রভাবে ইউরোপসহ সারাবিশ্ব এক রকম লকডাউন করা হয়েছে। ফলে প্রায় এক মাসের বেশি সময় ধরে চীনসহ বিশ্বের বিভিন্ন দেশের সঙ্গে আমদানি বন্ধ রয়েছে। এ কারণে এতদিন যেসব ওষুধ কোম্পানি আইসো প্রোপাইল অ্যালকোহল ব্যবহার করে হ্যান্ড স্যানিটাইজার উৎপাদন করত তারাও এখন কাঁচামালের অভাবে উৎপাদন করতে পারছে না। এর মধ্যে ২২ মার্চ এনবিআর থেকে ৯২নং এসআরও জারি করে আইসো প্রোপাইল অ্যালকোহল আমদানির ওপর সব ধরনের শুল্ক ছাড় দেয়া হয়।কিন্তু সংশ্লিষ্ট স্থানীয় উৎপাদকরা বলছেন, গুরুত্ব বিবেচনায় এই শুল্ক ছাড় আগে দরকার ছিল রেক্টিফাইড স্পিরিটের ওপর। কেননা ফ্যাক্টরি থেকে প্রতি লিটার রেক্টিফাইড স্পিরিট বাজারজাত করার জন্য বের করতে হলে মাদক শুল্ক দিতে হয় লিটারপ্রতি ১১১ টাকা। এছাড়া হ্যান্ড স্যানিটাইজার উৎপাদনের ওপর এনবিআরের ভ্যাট তো আছেই। ফলে এসব শুল্ক ও ভ্যাট বহাল থাকলে কোনোভাবেই কম মূল্যে হ্যান্ড স্যানিটাইজার সরবরাহ করা সম্ভব হবে না।উল্লেখ্য, আইসো প্রোপাইল অ্যালকোহল সংকটের কারণে ইতিমধ্যে ঔষধ প্রশাসন অধিদফতর থেকে কেরু অ্যান্ড কোম্পানি এবং যমুনা ডিস্টিলারিজ লিমিডেটসহ রেক্টিফাইড স্পিরিট উৎপাদনে সক্ষম কোম্পানিগুলোর সঙ্গে যোগাযোগ করা হয়।যমুনা গ্রুপের অঙ্গপ্রতিষ্ঠান যমুনা ডিস্টিলারিজ লিমিটেড জাতির এই দুর্যোগকালীন মুহূর্তে করোনাভাইরাস প্রতিরোধে সরকারের আহবানে সক্রিয়ভাবে সাড়া দিয়েছে।এরপর খুব দ্রুততার সঙ্গে ঔষধ প্রশাসন অধিদফতর এবং মাদকদ্রব্য নিয়ন্ত্রণ অধিদফতর সাময়িক ভিত্তিতে যমুনা ডিস্টিলারিজ লিমিডেটের অনুকূলে প্রয়োজনীয় প্রশাসনিক অনাপত্তিপত্রও অনুমোদন দিয়েছে। কিন্তু স্বল্পমূল্যে জনসাধারণের কাছে হ্যান্ড স্যানিটাইজার দিতে চাইলে সব ধরনের শুল্ক ছাড়ের বিষয়টি আগে নিষ্পত্তি করতে হবে। এমনটিই জানিয়েছেন সংশ্লিষ্টরা।",22/9/2020,economics
‘ই-পাসপোর্ট কর্মসূচিতে আমরা সরকারকে সহযোগিতা করছি’,"বাংলাদেশের ই-পাসপোর্ট কর্মসূচিতে সহায়তা করছে যুক্তরাষ্ট্র ভিত্তিক প্রযুক্তি সেবাদাতা প্রতিষ্ঠান সিসকো। ১৯৯৮ সাল থেকে প্রতিষ্ঠানটি বাংলাদেশ সরকারসহ বিভিন্ন ব্যাংক ও আর্থিক প্রতিষ্ঠানের সঙ্গে কাজ করছে। বাংলাদেশে ডিজিটাল ব্যবস্থার প্রসার ও এর চ্যালেঞ্জগুলো নিয়ে দৈনিক যুগান্তরের সঙ্গে কথা বলেছেন সিসকোর ভারত ও সার্ক অঞ্চলের ব্যবস্থাপনা পরিচালক সুধীর নায়ার।



২৭ বছরের বেশি সময় ধরে তথ্যপ্রযুক্তি খাতে কাজ করা সুধীর নায়ার মনে করেন দক্ষ জনবলের অভাব ডিজিটালাইজেশনের বড় প্রতিবন্ধক। তাঁর মতে, লক্ষ্য অর্জনে প্রয়োজন দক্ষ জনশক্তি। সম্প্রতি তিনি ঢাকা সফর করেন। এ সময় তার সাক্ষাৎকারটি গ্রহণ করেছেন দৈনিক যুগান্তরের বিশেষ সংবাদদাতা মুজিব মাসুদ।যুগান্তর: বাংলাদেশে সিসকোর কাজ নিয়ে কিছু বলুন।সুধীর নায়ার: ১৯৯৮ সাল থেকে তথ্যপ্রযুক্তি খাতে বাংলাদেশের সঙ্গে কাজ করছি। এখন আমাদের ১২ হাজারেরও বেশি সিস্টেম ব্যবহার করছে কয়েক হাজার গ্রাহক। সার্ক অঞ্চলে বাংলাদেশেই বেশি বিকাশ ঘটেছে সিসকোর। যা ২০১৯ সালে ভারতের চেয়ে তিনগুণ বেশি ছিল। এখানে আমরা আমাদের জনবলও দ্বিগুণ করেছি। যুগান্তর: বাংলাদেশে সিসকোর শীর্ষ পর্যায়ের গ্রাহক কারা?সুধীর নায়ার: বাংলাদেশ সরকারের সঙ্গে আমরা কাজ করি। ই-পাসপোর্ট কর্মসূচিতে আমরা সরকারকে সহযোগিতা করছি। এছাড়া ৮০ শতাংশ সরকারি কার্যালয়গুলোর ইন্টারনেট সংযোগ নিয়ে আমরা কাজ করি। পাশাপাশি সিসকোর টেকনোলজির আওতায় আছে দেশের অধিকাংশ ব্যাংক আর্থিক প্রতিষ্ঠান।যুগান্তর: তথ্যের সংরক্ষণ এবং এর নিরাপত্তার বিষয় এখন সবচেয়ে গুরুত্বপূর্ণ বিষয়। তথ্য প্রযুক্তি সেবাদাতা প্রতিষ্ঠান হিসেবে সিসকো কীভাবে গ্রাহকের তথ্যের নিরাপত্তা নিশ্চিত করে?সুধীর নায়ার: প্রত্যেকটা টেকনোলজির অন্যতম বিষয় হচ্ছে ডাটা সিকিউরিটি। তথ্যের নিরাপত্তা নিশ্চিত করার জন্য আমাদের নিজস্ব ব্যবস্থা আছে। এটা এমন না যে, আমরা পণ্য বিক্রি করলাম আর বলে দিলাম আপনি নিরাপদ। যুক্তরাষ্ট্রে সর্বশেষ প্রযুক্তির যন্ত্রপাতি আর কর্মীদের সমন্বয়ে একটি বড় ধরনের সেন্টার আমাদের রয়েছে। ওই সেন্টার তথ্যের ওপর আসা হুমকিগুলো চিহ্নিত করে। যখনই কোনো হুমকির সন্ধান মিলে, সঙ্গে সঙ্গেই আমরা আমাদের গ্রাহকের তথ্য রক্ষার জন্য কাজ শুরু করি। আমরা যখন এর সমাধান পেয়ে যাই, গ্রাহকদের এ ব্যাপারে আপডেট করে দেই। সমস্যা সমাধানে বিশ্বের সবচেয়ে সেরা বিশেষজ্ঞের প্রয়োজন হয় আমরা সেই ব্যবস্থাও করি।যুগান্তর: সিসকো বাংলাদেশে দুই দশক ধরে কাজ করছে। তথ্যপ্রযুক্তি খাতে বাংলাদেশের চ্যালেঞ্জগুলো কী?সুধীর নায়ার: দক্ষ জনবলের অভাব। এত বছর আমরা এ অভিজ্ঞতারই সম্মুখীন হয়েছি। এটা আসলে উন্নয়নশীল দেশের প্রধান সমস্যা। আমাদের দক্ষ জনবল প্রয়োজন। আর এজন্য শিক্ষা ব্যবস্থাকে আরও বাস্তবসম্মত ও অভিজ্ঞতা নির্ভর করতে হবে।যুগান্তর: সিসকো এ দিকের উন্নয়নে কি কিছু করছে?সুধীর নায়ার: আমরা বাংলাদেশে শিক্ষার্থীদের জন্য ১৫টি প্রতিষ্ঠান করেছি। ৩৮ হাজার শিক্ষার্থীকে এরই মধ্যে প্রশিক্ষণ দেওয়া হয়েছে। ২০২০ সাল নাগাদ সংখ্যাটা ৫০ হাজার করতে চায় সিসকো। প্রযুক্তিখাতের প্রতিষ্ঠান হিসেবে আমরা শিক্ষার্থীদের প্রযুক্তি সংক্রান্ত জ্ঞানের ব্যাপারে সাহায্য করি। তাদের কাছে প্রযুক্তি জ্ঞানটা সহজ করার চেষ্টা করি। যাতে তারা সহজে ধরতে পারে আর কাজে দক্ষ হয়ে উঠতে পারে। আপনার কাছে দক্ষ জনবল থাকলে আপনি সব করতে পারবেন।যুগান্তর: বাংলাদেশের ক্ষুদ্র ও মাঝারি শিল্পে প্রসার ঘটছে। ডিজিটাল ব্যবস্থায় এ শিল্পকে কি সহযোগিতা করছেন?সুধীর নায়ার: ক্ষুদ্র ও মাঝারি খাতের ব্যবসায়ীদের ডিজিটাল সক্ষমতা বৃদ্ধিতে কাজ করছে সিসকো। যেহেতু তাদের প্রযুক্তি জ্ঞানসম্পন্ন কর্মীর অভাব আছে, তাই প্রোডাক্ট ইন্সটল করা যেন সহজ হয় সে উদ্দেশ্যে আমরা কাজ করেছি এবং সামনে আরও কাজ করার পরিকল্পনা রয়েছে।যুগান্তর: ২০২১ সালে সরকার বাংলাদেশে ফাইভ-জি চালু করতে যাচ্ছে। সেক্ষেত্রে আপনাদের পরিকল্পনা কী?সুধীর নায়ার: আমরা কোর টেকনোলজি’নিয়ে কাজ করি। ফাইভ-জিপ্রোডাক্ট দেওয়ার জন্য সিসকো প্রস্তুত আছে। যে কোনো টেলিকম প্রোভাইডার আমাদের সাহায্য নিতে পারে। অনেক টেলিকম প্রতিষ্ঠান আমাদের পণ্য ব্যবহার করছে। ",22/9/2020,economics
আসছে দেশের একমাত্র রেকর্ড মেকিং প্ল্যাটফর্ম “স্পিড রেকর্ড মাস্টার”,"দেশের জনপ্রিয় বেভারেজ ব্র্যান্ড ‘স্পিড’-এর আয়োজনে শুরু হচ্ছে দেশের একমাত্র রেকর্ড মেকিং প্ল্যাটফর্ম ‘স্পিড রেকর্ড মাস্টার’। আয়োজিত এক সংবাদ সম্মেলনে আকিজ ফুড অ্যান্ড বেভারেজ লিমিটেড-এর হেড অব মার্কেটিং মোঃ মাইদুল ইসলাম ও অন্যান্য ঊর্ধ্বতন কর্মকর্তাবৃন্দ উক্ত ইভেন্টের নানা দিক বিস্তারিত আলোচনা করেন।



আয়োজকরা জানান, স্পিড বরাবরই তরুণদের ব্র্যান্ড হিসেবে কাজ করে আসছে; দেশের তরুণ সমাজের মধ্যে যে উদ্যম ও নিজেকে ছড়িয়ে দেওয়ার স্পৃহা রয়েছে সে বিষয়কেই সবার সামনে তুলে ধরতে চায় স্পিড। এরই ধারাবাহিকতায় এই ক্যাম্পেইন।‘স্পিড রেকর্ড মাস্টার’ ক্যাম্পেইনে সবার স্বতস্ফূর্ত অংশগ্রহণ নিশ্চিত করতে অনলাইন ও অফলাইন উভয় মাধ্যমে প্রচারণা চালানো হবে। শিক্ষার্থীদের সরাসরি অংশগ্রহণের জন্য দেশের বিভিন্ন বিশ্ববিদ্যালয় ক্যাম্পাসে যাবে স্পিড। এ সময় সেখানে উপস্থিত থাকবেন দেশের জনপ্রিয় চিত্রনায়ক আরেফিন শুভ। ",22/9/2020,economics
পেঁয়াজ বাসায় পৌঁছে দেবে টিসিবি: বাণিজ্যমন্ত্রী,"সরকারি সংস্থা টিসিবির ট্রাক থেকে যারা সাশ্রয়ী দামে পেঁয়াজ কিনতে পারছেন না তাদের বাসায় এই পণ্যটি পৌঁছে দেয়ার ব্যবস্থা করা হয়েছে বলে জানিয়েছেন বাণিজ্যমন্ত্রী টিপু মুনশি।



রোববার বাণিজ্য মন্ত্রণালয় এবং ই-কমার্সের আয়োজনে জুম প্লাটফর্মে টিসিবির ‘ঘরে বসে স্বস্তির পেঁয়াজ’ কর্মসূচির উদ্বোধন অনুষ্ঠানে প্রধান অতিথির বক্তব্যে তিনি একথা জানান।টিপু মুনশি বলেন, অন্যান্য পণ্যের মতো এখন সাশ্রয়ী মূল্যের পেঁয়াজও বাসায় বসে কিনতে পারবেন ক্রেতারা। টিসিবি ই-কমার্সের সহযোগিতায় সাশ্রয়ী মূল্যের পেঁয়াজ বাসায় পৌঁছে দেয়ার ব্যবস্থা করেছে। ই-কমার্সের মাধ্যমে পেঁয়াজ বিক্রয়ের ধারণাটি নতুন। এ ক্ষেত্রে কিছু সমস্যা আসতে পারে। আমরা থেমে থাকব না, সমস্যার সমাধান করে এগিয়ে যাব।পেঁয়াজ নিয়ে দুশ্চিন্তার কোনো কারণ নেই জানিয়ে তিনি বলেন, দেশি ও আমদানিকৃত পর্যাপ্ত পেঁয়াজ মজুত রয়েছে। ইতোমধ্যে ভারত ২৫ হাজার মেট্রিক টন পেঁয়াজ রফতানির অনুমতি দিয়েছে, এগুলো বাংলাদেশে প্রবেশ শুরু হয়েছে। আশা করা যায়, ভারত আরও ১০ হাজার মেট্রিক টন পেঁয়াজ রফতানির অনুমতি দেবে। মিয়ানমার ও তুরস্ক থেকে পেঁয়াজ আমদানি শুরু হয়ে গেছে। এ ছাড়াও অনেক দেশ থেকে পেঁয়াজ আমদানি করা হচ্ছে। দেশে পেঁয়াজের কোনো সংকট হবে না। আমরা অস্থির না হয়ে শুধু প্রয়োজনীয় পেঁয়াজ ক্রয় করলে কোনো সমস্যা হবে না।বাণিজ্য সচিব ড. মো. জাফর উদ্দীনের সভাপতিত্বে অনুষ্ঠানে বিশেষ অতিথির বক্তব্য দেন টিসিবির চেয়ারম্যান ব্রিগেডিয়ার জেনারেল আরিফুল হাসান, বাণিজ্য মন্ত্রণালয়ের অতিরিক্ত সচিব (রফতানি) মো. ওবায়দুল আজম, অতিরিক্ত সচিব (আমদানি) হাফিজুর রহমান।অন্যদের মধ্যে বাণিজ্য মন্ত্রণালয়ের ডব্লিউটিও সেলের মহাপরিচালক এবং ই-কমার্স প্রকল্পের প্রকল্প পরিচালক মো. হাফিজুর রহমান, ই-কমার্সের প্রেসিডেন্ট শমি কায়সার, চালডাল কর্মসূচির পরিচালক ইসরাত জাহান নাবিলা এবং নাদিয়া বিনতে আমীন বক্তব্য দেন।",22/9/2020,economics
অনলাইনে ৩৬ টাকা কেজিতে পেঁয়াজ বিক্রি শুরু,"অনলাইনে সরকারি বিপণন সংস্থা টিসিবি পেঁয়াজ বিক্রি শুরু হয়েছে। এখন থেকে ঘরে বসে ক্রেতা কেজিপ্রতি ৩৬ টাকা দামে কিনতে পারবেন টিসিবির পেঁয়াজ। একজন ক্রেতা সর্বোচ্চ তিন কেজি করে পেঁয়াজ কিনতে পারবেন।



টিসিবির চেয়ারম্যান ব্রিগেডিয়ার জেনারেল মো. আরিফুল হাসানের একান্ত সচিব হুমায়ূন কবির রোববার বিকালে সাংবাদিকদের এসব তথ্য জানিয়েছেন।হুমায়ূন কবির বলেন, ‘মোট পাঁচটি প্রতিষ্ঠানকে অনলাইনে পেঁয়াজ বিক্রি করতে দেওয়ার সিদ্ধান্ত নেওয়া হয়েছে। এর মধ্যে চালডাল, স্বপ্ন অনলাইন ও সবজিবাজারডটকম আজ থেকে বিক্রি শুরু করেছে। প্রতিষ্ঠানগুলো কেজিপ্রতি ৩৬ টাকার বেশিতে বিক্রি করতে পারবে না। তবে ঘরে বসে পেঁয়াজ পেতে ক্রেতাকে কত টাকা চার্জ দিতে হবে, তা নির্ধারণ করবে সংশ্লিষ্ট অনলাইন প্রতিষ্ঠান। তারা চাইলে চার্জ নাও নিতে পারে।’এদিকে আজ রোববার বাণিজ্য মন্ত্রণালয় এবং ই-কমার্সের আয়োজনে জুম প্লাটফর্মে টিসিবির ‘ঘরে বসে স্বস্তির পেঁয়াজ’-এর কার্যক্রম উদ্বোধন করেন বাণিজ্যমন্ত্রী টিপু মুনশি। বাণিজ্য মন্ত্রণালয় থেকে পাঠানো এক সংবাদ বিজ্ঞপ্তিতে টিপু মুনশি বলেন, ‘যারা ট্রাক সেল থেকে পেঁয়াজ কিনতে পারছেন না, তাদের জন্য টিসিবি ই-কমার্সের সহযোগিতায় সাশ্রয়ী মূল্যের পেঁয়াজ বাসায় পৌঁছে দেওয়ার ব্যবস্থা করেছে। অন্যান্য পণ্যের মতো এখন সাশ্রয়ী মূল্যের পেঁয়াজও ক্রেতারা বাসায় বসে কিনতে পারবেন। ই-কমার্সের মাধ্যমে পেঁয়াজ বিক্রির ধারণাটি নতুন, এ ক্ষেত্রে কিছু সমস্যা আসতে পারে। আমরা থেমে থাকব না, সমস্যার সমাধান করে এগিয়ে যাব।’পেঁয়াজ নিয়ে দুশ্চিন্তার কোনো কারণ নেই জানিয়ে বাণিজ্যমন্ত্রী বলেন, দেশের অভ্যন্তরে দেশি ও আমদানিকৃত পর্যাপ্ত পেঁয়াজ মজুদ রয়েছে। প্রাথমিকপর্যায়ে শুধু ঢাকা ও চট্টগ্রামে অনলাইনে এ পেঁয়াজ বিক্রি শুরু করা হচ্ছে। পর্যায়ক্রমে ই-কমার্সের আওতায় দেশের সব স্থানে টিসিবি সাশ্রয়ী মূল্যে পেঁয়াজ বিক্রি করবে।’বাণিজ্য মন্ত্রণালয়ের বিজ্ঞপ্তিতে বলা হয়েছে, পেঁয়াজের মূল্যবৃদ্ধি প্রতিরোধ ও মধ্যবিত্ত শ্রেণির ক্রেতাদের ই-কমার্সে পেঁয়াজ পেতে এ কর্মসূচি গ্রহণ করেছে সরকার। প্রাথমিকভাবে দেশের পাঁচটি ই-কমার্স প্রতিষ্ঠানের মাধ্যমে ৩৬ টাকা মূল্যে তিন কেজি করে পেঁয়াজ বিক্রি করা হবে। পরে প্রতিষ্ঠানের সংখ্যা ও পেঁয়াজের পরিমাণ বাড়ানো হবে।টিসিবির পক্ষ থেকে জানানো হয়, ‘প্রতিটি প্রতিষ্ঠানকে আপাতত প্রতিদিন ৫০০ কেজি করে মোট এক হাজার ৫০০ কেজি পেঁয়াজ দেওয়া হবে। একজন ক্রেতা একাধিকবার যাতে পেঁয়াজ না কিনতে পারেন এবং বিক্রেতা যাতে ৩৬ টাকার বেশি টাকায় বিক্রি করতে না পারে তা তদারকিতে কমিটি গঠন করা হয়েছে।’টিসিবি সূত্র জানায়, টিসিবির নিয়মিত কার্যক্রম চলমান থাকবে। প্রতিদিন ঢাকায় মোট ৮০টি গাড়িতে করে পেঁয়াজ বিক্রি করা হবে। ঢাকা ছাড়াও সারা দেশে মোট ৩২৫টি গাড়িতে করে পেঁয়াজ বিক্রি করবে টিসিবি। সেখানে কেজিপ্রতি ৩০ টাকা করে বিক্রি করা হবে।’ ",22/9/2020,economics
অস্থিরতা কাটছে না পেঁয়াজের বাজারে,"দেশে পেঁয়াজের পর্যাপ্ত মজুদ ও সরবরাহ স্বাভাবিক থাকলেও বাজারে অস্থিরতা কাটছে না। বাড়তি দামে পেঁয়াজ বিক্রি করা হচ্ছে। রাজধানীর সর্ববৃহৎ পাইকারি আড়ত শ্যামবাজারে বৃহস্পতিবার রাতে বিপুল পরিমাণ পেঁয়াজ আনা হলেও শুক্রবার সকালে কেজিতে নতুন করে ৫ টাকা বাড়ানো হয়েছে। আর খুচরা পর্যায়ে কেজিতে ১০ টাকা বাড়িয়ে সর্বোচ্চ ১০০ টাকা বিক্রি হয়েছে।



যদিও ভারতের পক্ষ থেকে বন্দরে আটকে থাকা পেঁয়াজ ছাড় করার খবরে বুধবার থেকে দেশের বাজারে পেঁয়াজের দাম কমতে শুরু করেছিল। ব্যবসায়ীদের অজুহাত- সব স্থলবন্দরে আটকে আছে প্রায় এক হাজার টন পেঁয়াজ, যা দেশের বাজারে আনা সম্ভব হলে দাম কমতে থাকবে।বুধ ও বৃহস্পতিবার পেঁয়াজ না আসায় ব্যবসায়ীরা আবারও কারসাজি করতে শুরু করেছে। তারা একদিনের ব্যবধানের শুক্রবার আবারও পণ্যটির দাম বাড়াতে শুরু করেছে। তাই বাজারে পণ্যটির দাম ভোক্তা সহনীয় করতে সকাল থেকে রাজধানীর পাইকারি ও খুচরা বাজারে অভিযান পরিচালনা করে জাতীয় ভোক্তা অধিকার সংরক্ষণ অধিদফতরের তদারকি টিম।এছাড়া ভোক্তার স্বার্থ চিন্তা করে শুক্র ও শনিবারসহ সপ্তাহের সাত দিন ৩০ টাকা কেজি দরে পেঁয়াজ বিক্রি করবে টিসিবি। শুক্রবার থেকে এই বিক্রি কার্যক্রম শুরু হয়েছে। এখন থেকে সপ্তাহের সাতদিন একজন ভোক্তা সর্বোচ্চ এক কেজি করে টিসিবির পেঁয়াজ কিনতে পারবেন।পশ্চিমবঙ্গের রফতানিকারক সমন্বয় কমিটির কর্মকর্তাদের সঙ্গে মোবাইল ফোনে কথা হয়েছে। শুক্রবার যুগান্তরকে তারা জানান, স্থলবন্দরগুলোতে আটকেপড়া পেঁয়াজবাহী ট্রাকগুলো ছাড় করার জন্য ভারতের বাণিজ্য মন্ত্রণালয়ে চিঠি দিয়ে অনুরোধ করা হয়েছে। যে কোনোদিন ট্রাকগুলো ছাড় দেয়া হতে পারে। তবে আশা করা যাচ্ছে শনি বা রোববার ছাড় করা শুরু হতে পারে।চাঁপাইনবাবগঞ্জের সিঅ্যান্ডএফ এজেন্টদের সঙ্গে কথা হয়েছে। যুগান্তরকে তারা জানান, সব স্থলবন্দরে প্রায় এক হাজার পেঁয়াজবাহী ট্রাক আটকা পড়ে আছে। আমদানি-রফতানি প্রক্রিয়া সম্পন্ন হলেও ভারত ট্রাকগুলো ছাড় করছে না। তবে আমরা জানতে পেরেছি, ট্রাকগুলো দু’য়েকদিনের মধ্যে ছাড় করা হতে পারে। তারা আরও বলেন, ট্রাকগুলো দেরিতে ছাড় করায় এগুলোর প্রায় অর্ধেক পেঁয়াজ নষ্ট হয়ে যেতে পারে।বৃহস্পতিবার রাত ১১টার দিকে গুলিস্তানের ফুলবাড়িয়া বাসস্ট্যান্ডের সামনে ছয়টি পেঁয়াজবাহী ট্রাক এবং বাসস্ট্যান্ড থেকে একটু সামনে চোখে পড়ে আরও তিনটি ট্রাক। এর একটু সামনে আরও দুটি ট্রাক দেখা যায়। ট্রাকগুলোর পিছু নিলে দেখা যায়, সেগুলো শ্যামবাজারে গিয়ে থেমেছে।সেখানে ট্রাকের চালক মো. আবদুলের সঙ্গে কথা হয়। তিনি জানান, ট্রাকগুলোর পেঁয়াজ এই পাইকারি বাজারে আনলোড করা হবে। শুক্রবার সকাল ১০টার দিকে একই বাজারে গিয়ে দেখা যায়, সেখানকার প্রায় প্রতিটি আড়তে থরে থরে রাখা হয়েছে দেশি ও আমদানি করা পেঁয়াজ বস্তা।দুপুর ১২টার দিকে রাজধানীর আরেক পাইকারি আড়ত কারওয়ান বাজার ঘুরেও পেঁয়াজের সংকট দেখা যায়নি। সেখানকার প্রতিটি আড়তে থরে থরে পেঁয়াজের বস্তা সাজিয়ে রাখা হয়েছে। তবে বিক্রি হচ্ছে চড়া দামে। একই দিন রাজধানীর একাধিক খুচরা বাজার ঘুরে নিত্যপ্রয়োজনীয় পণ্যটির পর্যাপ্ত সরবরাহ লক্ষ্য করা গেছে।শুক্রবার রাজধানীর পাইকারি আড়ত শ্যামবাজার ঘুরে ও বিক্রেতাদের সঙ্গে কথা বলে জানা গেছে, এ দিন পাইকারি দরে প্রতি কেজি দেশি পেঁয়াজ বিক্রি হয়েছে ৭৫-৮০ টাকায়, যা একদিন আগে বিক্রি হয়েছে ৭৫ টাকা। আমদানি করা প্রতি কেজি পেঁয়াজ বিক্রি হয়েছে ৬৫-৭০ টাকা, যা একদিন আগে বিক্রি হয়েছে ৬০-৬৫ টাকা।নাম প্রকাশে অনিচ্ছুক শ্যামবাজারের পাইকারি পেঁয়াজ ব্যবসায়ী যুগান্তরকে বলেন, এই বাজারে পেঁয়াজ নেই তা বললে ভুল হবে। তবে সরবরাহ একটু কম। যে কারণে বৃহস্পতিবারের তুলনায় শুক্রবার দাম একটু বেড়েছে। তবে ভারতে আটকে থাকা পেঁয়াজ দেশের বাজারে এলেই দাম এক লাফে কমে যাবে।সেখানে পাইকারি দরে পেঁয়াজ কিনতে আসা খুচরা বিক্রেতা মো. শহিদুল্লাহ যুগান্তরকে জানান, ভারত পেঁয়াজ ছাড় করবে এ সংবাদে পেঁয়াজে দাম বুধবার থেকে কমে বিক্রি শুরু হয়েছিল। কিন্তু ভারত পেঁয়াজ ছাড় করতে দেরি করায় আবারও দাম বাড়িয়ে বিক্রি করছে বিক্রেতারা।একই দিন রাজধানীর খুচরা বাজারে প্রতিকেজি দেশি পেঁয়াজ বিক্রি হয়েছে ৯০-১০০ টাকা, যা একদিন আগে বিক্রি হয়েছে সর্বোচ্চ ৯০ টাকা। আর আমদানি করা পেঁয়াজ প্রতিকেজি বিক্রি হয়েছে ৭০-৮০ টাকা, যা একদিন আগে বিক্রি হয়েছে ৭০-৭৫ টাকা।জাতীয় ভোক্তা অধিকার সংরক্ষণ অধিদফতরের উপ-পরিচালক মাসুম আরেফিন যুগান্তরকে বলেন, আমরা পাইকারি থেকে খুচরা বাজার তদারকি করছি। এ সময় প্রত্যেক বিক্রেতার ক্রয়মূল্যের রসিদ ও বিক্রয় মূল্যের রসিদ মিলিয়ে দেখছি। কোনো ধরনের অপরাধ পেলে সঙ্গে সঙ্গে আমরা শাস্তির আওতায় আনছি। আশা করি কয়েকদিনের মধ্যে দাম ভোক্তার হাতের নাগালে চলে আসবে।তিনি আরও জানান, সকালে কারওয়ান বাজারে অভিযান শুরু করলে কয়েকজন বিক্রেতারা পেঁয়াজ বিক্রি বন্ধ করে চলে যায়। পরে তাদের এনে আবার বিক্রি কার্যক্রম শুরু করিয়েছি।",22/9/2020,economics
অর্থ পাচার প্রতিরোধে কঠোর বিধান,"অর্থ পাচার প্রতিরোধে কঠোর ব্যবস্থা রেখেই প্রণয়ন করা হচ্ছে বিদেশে বাংলাদেশি বিনিয়োগ নীতিমালা।

এর আওতায় নির্ধারণ করা হবে কোম্পানির মোট মূলধনের কত শতাংশ বিনিয়োগ যোগ্য, বিনিময়ে কত টাকা মুনাফা দেশে আসবে। এছাড়া কোন কোন কোম্পানি বিদেশে বিনিয়োগ করছে, বিনিয়োগের অর্থ শিল্পায়নে ব্যবহারিত হচ্ছে কিনা- এসব বিষয়ে থাকছে মনিটরিং ব্যবস্থা।

পাশাপাশি এ নীতিমালা বৈদেশিক মুদ্রার রিজার্ভের ওপর কোনো বিরূপ প্রভাব না পড়ে সেদিকেও গুরুত্ব দেয়া হচ্ছে। সংশ্লিষ্ট সূত্রে পাওয়া গেছে এসব তথ্য।



সূত্র আরও জানায়, নীতিমালা প্রণয়ন করা হলেও সবার জন্য বিদেশে বিনিয়োগ উন্মুক্ত করা হবে না। প্রথমে আবেদনকারী প্রতিটি কোম্পানিকে পৃথকভাবে পর্যালোচনা করে ‘কেস টু কেস’ ভিত্তিতে বিদেশে বিনিয়োগের সুযোগ দেয়া হবে।বিশেষজ্ঞরা মনে করছেন, বিদেশে ঢালাও বিনিয়োগের সুযোগ উন্মুক্ত করা হলে বৈদেশিক মুদ্রার রির্জাভের ওপর চাপ সৃষ্টি ও দেশ থেকে টাকা বেরিয়ে যেতে পারে।বাংলাদেশি কোম্পানিগুলোকে বিদেশে বিনিয়োগের সুযোগ দেয়ার কথা ভাবছে সরকার। এ ক্ষেত্রে নীতিমালা ঠিক করা নিয়ে একটি কমিটি গঠন করেছে প্রধানমন্ত্রীর কার্যালয়। ইতোমধ্যে নীতিমালা প্রণয়নসংক্রান্ত কমিটি একটি বৈঠক করেছে। সেখানে উল্লিখিত বিষয়ে বিস্তারিত আলোচনা হয়েছে।জানতে চাইলে বিদেশে বাংলাদেশি বিনিয়োগ নীতিমালা প্রণয়ন কমিটির সভাপতি এবং বিডার সদস্য নাভাস চন্দ্র মণ্ডল যুগান্তরকে বলেন, একটি নীতিমালা থাকা ভালো। তবে এটি কবে কার্যকর হবে সরকার সিদ্ধান্ত নেবে।

এখন পত্রপত্রিকায় দেখা যায় বিদেশে অর্থ পাচার হচ্ছে। এ নীতিমালা করা হলে কে কি পরিমাণ অর্থ বিদেশে নিচ্ছে, সেখান থেকে কি পরিমাণ মুনাফা আসছে এর একটি হিসাব পাওয়া যাবে। পাশাপাশি অর্থ পাচারও কমে আসবে।

তিনি আরও বলেন, বর্তমানে বৈদেশিক মুদ্রার রির্জাভের অবস্থা ভালো। এতে বড় ধরনের চাপ সৃষ্টি হবে না। কারণ বিনিয়োগে শুধু টাকা চলে যাবে তাই নয়, বিনিময়ে মুনাফাও আসবে দেশে।অর্থ পাচার নিয়ে কাজ করছেন বাংলাদেশ ব্যাংকের আর্থিক গোয়েন্দা ইউনিটের (বিএফআইইউ) উপদেষ্টা দেব প্রসাত দেবনাথ। তিনি যুগান্তরকে বলেন, ‘কেস টু কেস’ ভিত্তিতে বিদেশে বাংলাদেশি কোম্পানির বিনিয়োগের অনুমতির বিধান রেখেই নীতিমালা করলে ভালো হবে। কারণ বাংলাদেশিদের বিদেশে যাওয়ার প্রবণতা বেশি। দেশের অর্থনীতি নিয়ন্ত্রণে না আসা পর্যন্ত গণহারে বিনিয়োগের বিধান থাকা ঠিক হবে না। যে বিনিয়োগ বিদেশে শিল্পায়ন করবে কিন্তু পাচারের জন্য নয়- এমন প্রতিষ্ঠানকেই অনুমতি দেয়া যেতে পারে।সংশ্লিষ্ট সূত্র জানায়, দেশের অর্থনৈতিক প্রবৃদ্ধির হার বাড়ছে। করোনা পরিস্থিতি বাদ দিলে আগের তুলনায় অনেক বেশি হয়েছে জিডিপি প্রবৃদ্ধির হার। আর যখন প্রবৃদ্ধির হার বৃদ্ধি পায় তখন ধরে নিতে হবে দেশে শিল্পায়ন বাড়ছে, ব্যবসা-বাণিজ্য বাড়ছে এবং অন্যান্য সূচকে ভালো করছে।

এক শ্রেণির মানুষের কাছে অর্থ আছে। এসব উদ্যোক্তা এখন বিদেশে বিনিয়োগ করতে চান। পাশাপাশি ভারত, সিঙ্গাপুরসহ অন্য দেশগুলো এ সংক্রান্ত নীতিমালা করে অনেক আগেই উন্মুক্ত করেছে বিদেশে বিনিয়োগের জন্য।

বাংলাদেশ এখনও পিছিয়ে আছে। তবে বর্তমানে বাংলাদেশি কোম্পানির বিদেশে বিনিয়োগ করার ক্ষেত্রে বাংলাদেশ ব্যাংক রক্ষণশীল। বর্তমান আইন অনুযায়ী বাংলাদেশি কোম্পানিগুলো চাইলে বিদেশে বিনিয়োগ করতে পারে না। বাংলাদেশ ব্যাংকের অনুমোদন নিতে হয়। যদিও ব্যাংকিং সূত্রগুলো বলছে, অনুমোদন ছাড়াই অনেকেই অবৈধ পথে অর্থ নিয়ে বিভিন্ন দেশে বিনিয়োগ করেছেন।আরও জানা গেছে, নীতিমালা প্রণয়নসংক্রান্ত কমিটির প্রথম বৈঠকে পররাষ্ট্র মন্ত্রণালয়ের আন্তর্জাতিক বাণিজ্য, বিনিয়োগ ও প্রযুক্তি বিভাগের অতিরিক্ত সচিব খলিলুর রহমান বলেন, বিনিয়োগ নীতিমালায় একটি এক্সিট পলিসি থাকা দরকার। বাংলাদেশ ব্যাংকের উপমহাব্যবস্থাপক আবু সালেহ মুহম্মদ সাহাব উদ্দিন বলেন, বাংলাদেশ ব্যাংক সরকারের সঙ্গে পরামর্শ করে বিদেশে বিনিয়োগের অনুমোদন দিতে পারে।আর এফবিসিসিআইয়ের পরিচালক সালাউদ্দিন আলমগীর বলেন, এখনই যথার্থ সময় বিদেশে বাংলাদেশি বিনিয়োগ নীতিমালা করার। কারণ অনেকে অবৈধ পদ্ধতিতে বিদেশে বিনিয়োগ করেছে। নীতিমালা হলে দেশের অর্থ বিদেশে পাচার বন্ধ হবে।ওই বৈঠকের সুপারিশে আরও বলা হয়, এ সংক্রান্ত নীতিমালা করার আগে বিদেশে বাজারের চাহিদা জানার প্রয়োজন। আর একই নীতিমালা দিয়ে যেন ইউরোপ, আমেরিকা ও আফ্রিকাসহ সব ধরনের বাজারে প্রবেশ করা যায়। আর একটি কোম্পানি তার কত শতাংশ শেয়ার বিদেশে বিনিয়োগ করতে পারবে সেটি স্পষ্ট করতে হবে। এছাড়া পার্শ্ববর্তী দেশ ভারত, সিঙ্গাপুরের নীতিমালা থাকলে সেটি পর্যালোচনা করা দরকার।জানতে চাইলে বাংলাদেশ বিনিয়োগ উন্নয়ন কর্তৃপক্ষের (বিডা) নির্বাহী চেয়ারম্যান মো. সিরাজুল ইসলাম যুগান্তরকে বলেন, বিদেশে বাংলাদেশিদের বিনিয়োগের সুযোগের পাশাপাশি অর্থ পাচারের একটি ঝুঁকি থাকবে। তবে সেটি প্রতিরোধ করার জন্য সব ধরনের পদক্ষেপ থাকবে এ সংক্রান্ত বিধিমালায়।

বিনিয়োগের নামে ইচ্ছেমতো টাকা নেয়া যাবে এমনটি নয়। এ নিয়ে ‘বিদেশে বাংলাদেশি বিনিয়োগ নীতিমালা প্রণয়ন কমিটি’ কাজ করছে।তিনি বলেন, প্রথমে এ সংক্রান্ত একটি নীতিমালার খসড়া তৈরি হোক। সেটির ওপর সবাই মতামত দিতে পারবেন। এরপর এটি চূড়ান্ত করা হবে।

তিনি আরও বলেন, বিদেশিরা বাংলাদেশে বিনিয়োগ করছেন। এর মানে কি তারাও সব টাকা নিয়ে আসতে পারেন। সবকিছু বিবেচনা রেখেই খসড়া তৈরি করা হচ্ছে।",22/9/2020,economics
স্বর্ণের দাম আরও বাড়ল,"করোনা মহামারীর উদ্ভূত পরিস্থিতির মধ্যে এক সপ্তাহের ব্যবধানে দেশের বাজারে আবারও সব ধরনের স্বর্ণের দাম বেড়েছে। এবার ভরিতে ২ হাজার ৪৫০ টাকা বাড়ানো হয়েছে।



সবচেয়ে ভালোমানের অর্থাৎ ২২ ক্যারেটের স্বর্ণ প্রতি ভরির দাম নির্ধারণ করা হয়েছে ৭৬ হাজার ৪৫৮ টাকা।বৃহস্পতিবার বাংলাদেশ জুয়েলারি সমিতির (বাজুস) এক প্রেস বিজ্ঞপ্তিতে এ তথ্য জানানো হয়েছে। তাদের ভাষ্য, আন্তর্জাতিক বাজারে মূল্য বাড়ার কারণে দাম বাড়ানো হয়েছে। শুক্রবার থেকে নতুন এই দাম কার্যকর হবে। তবে রূপার দাম অপরিবর্তিত থাকবে বলে জানানো হয়েছে বিজ্ঞপ্তিতে।এর আগে গত ৯ সেপ্টেম্বর স্বর্ণের দাম বাড়ানো হয়েছিল। সে সময় স্বর্ণের দাম ভরিতে এক হাজার ৭৫০ টাকা বাড়ানো হয়।স্বর্ণের নতুন দাম অনুযায়ী, শুক্রবার থেকে ২২ ক্যারেটের প্রতি ভরি স্বর্ণ কিনতে হবে ৭৬ হাজার ৪৫৮ টাকায়। যা বৃহস্পতিবার পর্যন্ত এই মানের স্বর্ণের প্রতি ভরির দাম পড়েছে ৭৪ হাজার ৮ টাকা। ২১ ক্যারেটের প্রতি ভরির দাম ৭৩ হাজার ৩০৮ টাকা নির্ধারণ করা হয়েছে। যা বৃহস্পতিবার পর্যন্ত এই মানের স্বর্ণের প্রতি ভরি বিক্রি হচ্ছে ৭০ হাজার ৮৫৮ টাকায়।আর ১৮ ক্যারেটের প্রতি ভরি ৬৪ হাজার ৫৬০ টাকায় কিনতে হবে। যা বৃহস্পতিবার পর্যন্ত এই মানের স্বর্ণের প্রতি ভরির দাম রয়েছে ৬২ হাজার ১১০ টাকা। সনাতন পদ্ধতির স্বর্ণে প্রতি ভরির দাম ৫৪ হাজার ২৩৮ টাকা নির্ধারণ করা হয়েছে। যা বৃহস্পতিবার পর্যন্ত এই মানের স্বর্ণ প্রতি ভরি বিক্রি হয়েছে ৫১ হাজার ৭৮৮ টাকায়। এ ছাড়া অপরিবর্তিত রয়েছে রূপার দাম। ২১ ক্যারেট ক্যাডমিয়াম রূপার প্রতি ভরি ৯৩৩ টাকায় বিক্রি হচ্ছে।",22/9/2020,economics
বাজার ঠিক রাখতে পেঁয়াজ আমদানি করতে দিতে হবে,"জাতীয় পার্টির চেয়ারম্যান ও বিরোধীদলীয় উপনেতা জিএম কাদের এমপি বলেছেন, বাজার স্বাভাবিক রাখতে ব্যবসায়ীদের পেঁয়াজ আমদানি করতে দিতে হবে। ব্যবসায়ীদের আমদানির সব খরচসহ নির্দিষ্ট ব্যবসা নিশ্চিত করে বিক্রিতে প্রয়োজনে সরকারিভাবে তদারকি থাকতে পারে। এতে আমদানি বাড়বে এবং বাজার স্বাভাবিক থাকবে। টিসিবির মাধ্যমে পেঁয়াজ সরবরাহ কিংবা বাণিজ্য মন্ত্রণালয়ের মাধ্যমে আমদানি করে বাজার স্বাভাবিক রাখা সম্ভব নয়।



বুধবার জাতীয় পার্টির চেয়ারম্যানের বনানী কার্যালয়ে জাতীয় সড়ক পরিবহন মোটর শ্রমিক ফেডারেশনের নেতাদের সঙ্গে মতবিনিময় সভায় প্রধান অতিথির বক্তব্যে তিনি এসব কথা বলেন। জাতীয় সড়ক পরিবহন মোটর শ্রমিক ফেডারেশনের সভাপতি ও জাতীয় পার্টির ভাইস চেয়ারম্যান মোস্তাকুর রহমান মোস্তাকের সভাপতিত্বে এ সভায় জিএম কাদের আরও বলেন, শ্রমিকদের কল্যাণ তহবিলের নামে হাজার কোটি টাকা কিছু সংখ্যক মানুষ লুটপাট করেছে।সাধারণ শ্রমিকদের ভাগ্য উন্নয়নে শ্রমিক কল্যাণ তহবিলের টাকা কখনই ব্যয় হয়নি। তাই শ্রমিক কল্যাণ তহবিলের অডিট হওয়া জরুরি। সরকারিভাবেই শ্রমিক কল্যাণ তহবিলের টাকা সংগ্রহ করে শ্রমিকদের কল্যাণে খরচ করা যেতে পারে। তিনি বলেন, শ্রমিকদের নামে ওঠা চাঁদায় অনেকেই দেশে অট্টালিকা তৈরি করছেন। কারও কারও অট্টালিকা বিদেশেও আছে। চাঁদার টাকা ভাগাভাগি নিয়ে খুনোখুনি পর্যন্ত হয়। শুধু ভাগ্য ফেরে না হতভাগ্য শ্রমিকদের।দেশের শ্রমিক সংগঠনগুলো সরকার নিয়ন্ত্রণ করতে পারছে না। বরং শ্রমিক সংগঠনগুলোই অনেকাংশে সরকারকে নিয়ন্ত্রণ করতে চেষ্টা করছে। এটা আমাদের জন্য দুর্ভাগ্যজনক। এসময় আরও বক্তৃতা করেন- জাতীয় পার্টির প্রেসিডিয়াম সদস্য আজম খান, শামীম হায়দার পাটোয়ারী, ভাইস চেয়ারম্যান মেজর (অব.) আবদুস সালাম, আহসান আদেলুর রহমান এমপি, সাংগঠনিক সম্পাদক মঞ্জুর হোসেন মঞ্জু, কেন্দ্রীয় নেতা এমএ রাজ্জাক খান।",22/9/2020,economics
পেঁয়াজ আমদানিতে ৫% শুল্ক কমানোর বিষয়টি বিবেচনা করা হবে: অর্থমন্ত্রী,"অর্থমন্ত্রী আ হ ম মুস্তফা কামাল বলেছেন, পেঁয়াজ আমদানিতে ৫ শতাংশ আমদানি শুল্ক কমানোর বিষয়টি বিবেচনা করা হবে। যদি রাজস্ব খাতে কোনো কিছু করার থাকে, অবশ্যই ছাড় দেয়া হবে। অতীতেও বিবেচনা করা হয়েছে, এখনও বিবেচনা করা হবে।



বুধবার অনলাইনে সরকারি ক্রয় সংক্রান্ত মন্ত্রিসভা কমিটির বৈঠক শেষে সংবাদিকদের প্রশ্নের জবাবে তিনি একথা বলেন।ভারতের পেঁয়াজ রফতানি বন্ধের ঘোষণায় দেশের বাজারে অস্থিরতা শুরু হয়েছে। ফলে জনগণ দুর্ভোগে পড়ছেন। এই দুর্ভোগ লাঘবে কী পদক্ষেপ নেবেন, সাংবাদিকদের এ প্রশ্নের জবাবে অর্থমন্ত্রী বলেন, জনগণের দুর্দশা বাড়ুক আমরা এটা চাই না। প্রধানমন্ত্রী থেকে শুরু করে আমরা কেউ এ প্রত্যাশা করি না। আমাদের হাতে যেটা আছে, যদি রাজস্ব খাতে কোনো কিছু করার থাকে, অবশ্যই ছাড় দেয়া হবে। অসাধু ব্যবসায়ীদের বিরুদ্ধে কী ব্যবস্থা নেয়া হবে- সাংবাদিকদের এমন প্রশ্নের জবাবে অর্থমন্ত্রী বলেন, আমার একটু অংশ ছিল। যদি কোনো কারণে রাজস্ব বাড়িয়ে দেই, সে কারণে যদি দাম বাড়ে, সেটার জন্য অর্থ মন্ত্রণালয় দায়ী। আর বাকি অংশ বাণিজ্য মন্ত্রণালয়ের। আমার মনে হয় বাণিজ্য মন্ত্রণালয় এ বিষয়ে দেখাশোনা করছে। অতীতেও সমস্যা হয়েছিল, পরে তা সমাধান হয়েছে। ",22/9/2020,economics
টিসিবির পেঁয়াজ বিক্রি হবে অনলাইনেও,"টিসিবি (ট্রেডিং কর্পোরেশন অব বাংলাদেশ) এবার খোলাবাজারের পাশাপাশি অনলাইনেও পেঁয়াজ বিক্রি করবে বলে জানিয়েছেন বাণিজ্যমন্ত্রী টিপু মুনশি।



বুধবার সচিবালয়ে পেঁয়াজসহ নিত্যপ্রয়োজনীয় পণ্যের মজুত ও সরবররাহ পরিস্থিতি নিয়ে এক সংবাদ সম্মেলনে তিনি এ তথ্য জানান।টিসিবি গত ১৩ সেপ্টেম্বর থেকে খোলাবাজারে ৩০ টাকা কেজি দরে পেঁয়াজ বিক্রি শুরু করেছে। একজন ক্রেতা টিসিবির বিক্রয়কেন্দ্র থেকে সর্বোচ্চ ২ কেজি পেঁয়াজ কিনতে পারছেন।টিসিবি বছরে ১০ থেকে ১২ হাজার টনের বেশি পেঁয়াজ আমদানি করে না জানিয়ে টিপু মুনশি বলেন, এবার চিন্তা করছিলাম ৩০ থেকে ৪০ হাজার টন পেঁয়াজ আনব। ভারত পেঁয়াজ রপ্তানি বন্ধ করে দেওয়ায় টিসিবির মাধ্যমেই এক লাখ টন পেঁয়াজ আমদানি করার কথা ভাবছি।এ সময় জনবল সঙ্কটের কারণে টিসিবির বিক্রিতে জটিলতা দেখা দেয় বলে অনলাইনে পেঁয়াজ বিক্রি করা হবে বলে জানান বাণিজ্যমন্ত্রী।তিনি বলেন, আমরা ই-কর্মাস প্রতিষ্ঠানগুলোকে ব্যবহার করে পেঁয়াজ বিক্রি করব। আমরা আশাবাদী যে মাসে অন্তত ১০-১২ হাজার টন পেঁয়াজ ই-কমার্সের মাধ্যমে সাশ্রয়ী মূল্যে বিক্রি করতে পারব।এছাড়া টিসিবির আমদানি করা পেঁয়াজ গত বছরের মতো জেলা প্রশাসনের মাধ্যমে বিক্রির ব্যবস্থা করা হবে বলেও জানান বাণিজ্যমন্ত্রী।",22/9/2020,economics
‘১০ দিন পেঁয়াজ না কিনলে দাম স্বাভাবিক হয়ে যাবে’,"বাণিজ্যমন্ত্রী টিপু মুনশি বলেছেন, ব্যবসায়ীদের বিরুদ্ধে সাধারণ মানুষকে সিন্ডিকেট করতে হবে। আগামী ১০ দিন আপনারা পেঁয়াজ ক্রয় না করে ব্যবহার বন্ধ রাখেন। দেখবেন দাম এমনিতে কমে যাবে।



বুধবার দুপুরে সচিবালয়ে নিজ দফতরে আয়োজিত সংবাদ সম্মেলনে এ কথা বলেন তিনি।সাংবাদিকদের প্রশ্নের জবাবে বাণিজ্যমন্ত্রী বলেন, ‘ভারত ডব্লিউটিওর নীতি ভঙ্গ করছে কি না, তা আমরা খতিয়ে দেখব। আগামী এক মাস মানুষকে পেঁয়াজ খাওয়ার বিষয়ে ধৈর্য ও সহনশীল হতে হবে। মানুষ সহনশীল হলে দাম স্বাভাবিক হবে। দয়া করে এক মাস সাশ্রয়ী হোন।’বাণিজ্যমন্ত্রী বলেন, প্যানিক সৃষ্টি করে ব্যবসায়ীরা সুবিধা নিচ্ছে। এখন যাদের প্রয়োজন এক কেজি, তিনি কেনেন ১০ কেজি। এটাই সমস্যা।’ আগামী ১০ দিন কেউ পেঁয়াজ না কিনলে দাম স্বাভাবিক হয়ে যাবে বলে জানান তিনি।এদিকে পেয়াঁজ আমদানি নিরবচ্ছিন্ন রাখতে যত তাড়াতাড়ি সম্ভব পেঁয়াজ রফতানিতে নিষেধাজ্ঞা প্রত্যাহারের জন্য ভারত সরকারকে অনুরোধ জানিয়েছে বাংলাদেশ। ",22/9/2020,economics
বন্ড ছেড়ে প্রবাসীদের টাকা নেবে সরকার,"সরকার ঋণ গ্রহণের প্রক্রিয়া এখন শুধু ব্যাংক ও সঞ্চয়পত্রের মধ্যেই সীমাবদ্ধ রাখতে চায় না। দেশে বসবাসকারী সাধারণ মানুষ, সঞ্চয়কারী, বিভিন্ন প্রতিষ্ঠান, প্রবাসী ও প্রবাসীদের প্রতিষ্ঠানের কাছ থেকেও সহজে ঋণ নেয়ার দরজা খুলতে চায়।



এ জন্য বাংলাদেশ গভর্নমেন্ট ট্রেজারি বন্ড বিধিমালায় পরিবর্তন আনার উদ্যোগ নেয়া হয়েছে। এর মাধ্যমে সরকার ঋণ গ্রহণের বহুমুখী জানালা খুলতে চাচ্ছে। যাতে সরকারি ঋণের একক নির্ভরতার কারণে কোনো খাতে সংকটের সৃষ্টি না হয়।সূত্র জানায়, অর্থ মন্ত্রণালয়ের ট্রেজারি ও ঋণ ব্যবস্থাপনা বিভাগ থেকে ইতোমধ্যে এই বিধিমালা হালনাগাদের একটি খসড়া তৈরি করে বাংলাদেশ ব্যাংক, জাতীয় রাজস্ব বোর্ড (এনবিআর), বাংলাদেশ সিকিউরিটিজ অ্যান্ড এক্সচেঞ্জ কমিশনসহ সংশ্লিষ্ট প্রতিষ্ঠানগুলোর কাছে পাঠানো হয়েছে। এ বিষয়ে মতামত দিতে বলা হয়েছে।প্রস্তাবিত বিধিমালায় এবার প্রবাসী বাংলাদেশির কাছ থেকে সহজে ঋণ নেয়ার বিধান রাখা হয়েছে। প্রবাসী ও প্রবাসীদের প্রতিষ্ঠানগুলোকে সরকারি ট্রেজারি বিল ও বন্ডে সহজে বিনিয়োগ করার সুযোগ দেয়া হয়েছে। একইসঙ্গে মেয়াদ পূর্তির পর মুনাফাসহ এসব মূল অর্থ বৈদেশিক মুদ্রায় অবাধে বিদেশে নিয়ে যাওয়ার সুযোগ রাখা হয়েছে।এ ক্ষেত্রে বাংলাদেশ ব্যাংক বা অন্য কোনো সংস্থার কোনো অনুমোদন লাগবে না। প্রচলিত বিধিমালায় সরকারি বিল বন্ডে প্রবাসীদের বিনিয়োগের ব্যাপারে সহজ কোনো নিয়মকানুন নেই। মুনাফা বৈদেশিক মুদ্রায় বিদেশে নেয়ার অবাধ সুযোগও নেই।এতে বলা হয়, প্রবাসীদের সরকারি বিল বন্ড কিনতে হলে যে কোনো ব্যাংকে অনিবাসী বৈদেশিক মুদ্রা হিসাব খুলতে হবে। সে হিসাবে বৈদেশিক মুদ্রা জমা করতে হবে। এর বিপরীতে একটি অনিবাসী টাকার হিসাব খুলতে হবে। বৈদেশিক মুদ্রার হিসাব থেকে টাকার হিসাবে অর্থ স্থানান্তর করতে হবে। ওই অর্থে প্রবাসীরা যে কোনো ব্যাংকের মাধ্যমে সরকারি বিল বা বন্ড কিনতে পারবেন।এ ছাড়া বাংলাদেশে বসবাসকারী যে কোনো ব্যক্তি, সঞ্চয়কারী ও প্রতিষ্ঠান সরকারি ট্রেজারি বিল, বন্ড কিনতে পারবেন। প্রতিষ্ঠানের মধ্যে রয়েছে ব্যাংক, আর্থিক প্রতিষ্ঠান, বীমা কোম্পানি, কর্পোরেট প্রতিষ্ঠান, প্রভিডেন্ট ফান্ড, পেনশন ফান্ড, মিউচুয়াল ফান্ড ইত্যাদি। বাংলাদেশ ব্যাংকের সঙ্গে চলতি হিসাবে লেনদেন আছে এমন প্রতিষ্ঠানের মাধ্যমে এসব বিল বন্ড কেনা যাবে।বর্তমানে বাণিজ্যিক ব্যাংক ও আর্থিক প্রতিষ্ঠান ছাড়া অন্য কোনো প্রতিষ্ঠানের সঙ্গে কেন্দ্রীয় ব্যাংকের চলতি হিসাবে লেনদেন নেই। এর মধ্যে বৈদেশিক মুদ্রা হিসাব শুধু ব্যাংকেই খোলা যায়। এ কারণে শুধু ব্যাংকের মাধ্যমে সরকারি বন্ডে বিনিয়োগ করা যাবে। এ ছাড়া দেশের যে কোনো ব্যক্তি বা প্রতিষ্ঠান ব্যাংকে সাধারণ সঞ্চয়ী হিসাব খুলেই সরকারি বিল বা বন্ড কিনতে পারবেন।এতে আরও বলা হয়, বিল বন্ড কেনার ক্ষেত্রে বিনিয়োগকারীরা নমিনি নিয়োগ করতে পারবেন। যে কোনো সময় নমিনি পরিবর্তনও করতে পারবেন। নমিনি না থাকলে বিনিয়োগকারীর মৃত্যুর পর তার উত্তরাধিকারীরা আনুপাতিক হারে এর মালিক হবেন। এসব বন্ড শেয়ারবাজারের সেকেন্ডারি মার্কেটেও অবাধে লেনদেন হবে। বর্তমানেও লেনদেনের তালিকায় আছে।তবে লেনদেন হয় না বললেই চলে। বন্ড কিনতে হবে বাংলাদেশ ব্যাংকে অনুষ্ঠিত নিলামের মাধ্যমে। বন্ডের সুদের হার নিরূপণ হবে ওই নিলামে। বন্ড ইস্যুর তারিখ থেকে তিন মাস, ছয় মাস, বছর ভিত্তিতে সুদ পরিশোধিত হবে। ব্যাংক আর্থিক প্রতিষ্ঠানগুলোর কেনা বন্ড দিয়ে বিধিবদ্ধ আমানত বা এসএলআর কেন্দ্রীয় ব্যাংকে জমা রাখতে পারবে। তবে অন্য গ্রাহকদের নামে যেসব বন্ড বা ট্রেজারি বিল কেনা হবে সেগুলো দিয়ে বিধিবদ্ধ আমানত রাখা যাবে না। এককগুলো রেপো, রিভার্স রেপো লিয়েন খাতেও ব্যবহার করা যাবে না।সর্বনিম্ন ১ লাখ টাকা থেকে শুরু করে এর গুনিতক ২ লাখ, ৩ লাখ, ৫ লাখ বা এর বেশি অঙ্কের বন্ড কেনা যাবে। বর্তমানে এই বিধান চালু রয়েছে।বর্তমানে বাজারে এক মাস মেয়াদি বাংলাদেশ ব্যাংক বিল ৯১ দিন, ৬ মাস, এক বছর, ২ বছর, ৫ বছর, ১০ বছর ও ২০ বছর মেয়াদি ট্রেজারি বন্ড রয়েছে। এর মধ্যে ৯১ দিন মেয়াদি বন্ডে ৩ থেকে সাড়ে ৩ শতাংশ, ৬ মাস মেয়াদি বন্ডে ৪ থেকে সাড়ে ৪ শতাংশ, এক বছর মেয়াদি বন্ডে সাড়ে ৪ থেকে সাড়ে ৫ শতাংশ, ২ বছর মেয়াদি বন্ডে সাড়ে পাঁচ থেকে প্রায় ৬ শতাংশ, ৫ বছর মেয়াদি বন্ডে ৮ থেকে ৯ শতাংশ, ১০ বছর মেয়াদি বন্ডে ৯ থেকে সাড়ে ১২ শতাংশ এবং ২০ বছর মেয়াদি বন্ডে ১৪ শতাংশ মুনাফা দেয়া হয়।খসড়ায় বলা হয়, এসব বিল বা বন্ডের বাইরেও সরকার চাইলে যে কোনো সময় ঋণ নেয়ার নতুন নতুন উপকরণ ছাড়তে পারবে। এসব উপকরণ ছাড়ার আগে নিলামের নোটিশের মাধ্যমে ব্যাংক ও আর্থিক প্রতিষ্ঠানগুলোকে জানানো হবে। কেননা শুধু তারাই কেন্দ্রীয় ব্যাংকের নিলামে সরাসরি অংশ নিতে পারবে।",22/9/2020,economics
এসডিজি বাস্তবায়নের ১৭ লক্ষ্যে ৮৮ ঝুঁকি,"এসডিজি (টেকসই উন্নয়ন লক্ষ্যমাত্রা) বাস্তবায়নে রয়েছে ৮৮ ধরনের ঝুঁকি। এগুলো মোকাবেলা করা না গেলে ১৭টি প্রধান লক্ষ্য অর্জন বাধাগ্রস্ত হতে পারে- এমন শঙ্কা প্রকাশ করেছে পরিকল্পনা কমিশনের সাধারণ অর্থনীতি বিভাগ (জিইডি)।



সম্প্রতি প্রকাশিত জিইডির এক প্রতিবেদনে এ শঙ্কা প্রকাশ করা হয়। এতে বলা হয়েছে, ইতোমধ্যেই পেরিয়ে গেছে চার বছর।এর মধ্যে এসডিজি বাস্তবায়ন প্রক্রিয়ায় কোন কার্যক্রমগুলো ফলদায়ক হয়েছে সেগুলো চিহ্নিত করে সে অনুযায়ী ভবিষ্যৎ বাস্তবায়ন রূপরেখা নির্ধারণের সন্ধিক্ষণ চলছে এখন।এজন্য কী কী ক্ষেত্রে অগ্রগতি এখনও প্রয়োজন এবং সেসব ক্ষেত্রে কী ধরনের ঝুঁকি বিদ্যমান তা চিহ্নিত করা হয়েছে। তবে ২০৩০ সাল নাগাদ এসডিজি অর্জনে এখনও এক দশক সময় রয়েছে।বিগত সময়ের কাজের অভিজ্ঞতা এবং নীতির মধ্যে সমন্বয় আগামী বছরগুলোয় এসডিজি বাস্তবায়ন প্রক্রিয়ার দক্ষতা বৃদ্ধিতে সহায়ক হবে।প্রতিবেদনটি তৈরির দায়িত্বপ্রাপ্ত জিইডির সদস্য (সিনিয়র সচিব) ড. শামসুল আলম যুগান্তরকে বলেন, ঝুঁকি বললে মানুষ ভিন্নভাবে বুঝে নিতে পারে। তাই এক্ষেত্রে কষ্টসাধ্য বিষয় বলাই ভালো।তবে আমরা শুধু ঝুঁকি বা চ্যালেঞ্জই চিহ্নিত করিনি, পাশাপাশি সেসব মোকাবেলায় কী কাজ করতে হবে সে বিষয়ে সুপারিশও দিয়েছি প্রতিবেদনে।ইতোমধ্যেই এসডিজি বাস্তবায়নে নানা উদ্যোগ এবং অনেক কাজই করা হয়েছে। যেগেুলো এসব ঝুঁকি মোকাবেলায় কাজে আসবে।ড. আলম জানান, এর আগে ২০১৮ সালে এসডিজি অগ্রগতি প্রতিবেদন তৈরির পর বাস্তবায়ন প্রক্রিয়ায় আরও অনেক নতুন উদ্যোগ যোগ হয়েছে। এগুলো হল- মন্ত্রণালয়গুলো এসডিজি বাস্তবায়নে নিজস্ব কর্মপরিকল্পনা তৈরি করেছে।চালু করা হয়েছে অগ্রগতি পরিমাপক। এসডিজি বাস্তবায়নে অর্থায়নের প্রয়েজনীয়তা নিরূপণসহ অর্থায়ন কৌশল নির্ধারণ করা হয়েছে। এসডিজির বাস্তবায়ন অগ্রগতি পর্যালোচনার জন্য প্রথম জাতীয় সম্মেলন সম্পন্ন হয়েছে।উপাত্ত সমন্বয়ের জন্য জাতীয় কমিটি গঠন করা হয়েছে। সেই সঙ্গে দেশে জাতিসংঘের যেসব অঙ্গ সংস্থা কর্মরত তাদের সঙ্গে সরকারের সহযোগিতা কাঠামো প্রস্তুত করা হয়েছে। এসডিজি স্থানীয়করণের জন্য সরকার ৪০টি সূচক অনুমোদন করেছে। প্রতিবেদনটি পর্যালোচনা করে দেখা যায়, এসডিজির এথম গোল ‘দারিদ্র্য বিলোপ’-এর লক্ষ্য অর্জনের ক্ষেত্রে সাতটি ঝুঁকি চিহ্নিত করা হয়েছে। এছাড়া ‘ক্ষুধা মুক্তি’র ক্ষেত্রে ঝুঁকি রয়েছে নয়টি। ‘সুস্বাস্থ্য ও কল্যাণের’ ক্ষেত্রে চারটি। ‘অন্তর্ভুক্তিমূলক ও সমতাভিত্তিক গুণগত শিক্ষার’ লক্ষ্য অর্জনে রয়েছে চারটি ঝুঁকি।‘জেন্ডার সমতা ও নারীর ক্ষমতায়নে’ আছে আট ঝুঁকি। ‘নিরাপদ পানি ও স্যানিটেশনে’ আছে চারটি। ‘সাশ্রয়ী, নির্ভরযোগ্য, টেকসই ও আধুনিক জ্বালানির’ ক্ষেত্রে ঝুঁকি চিহ্নিত হয়েছে পাঁচটি। ‘স্থিতিশীল, অন্তর্ভুক্তিমূলক ও টেকসই প্রবৃদ্ধি ও সোভন কাজের’ ক্ষেত্রে আটটি। ‘শিল্প উদ্ভাবন ও অবকাঠামোর’ ক্ষেত্রে পাঁচটি।‘অসমতা হ্রাসে’ চারটি। ‘টেকসই শহর ও জনপদের’ ক্ষেত্রে সাতটি। ‘পরিমিত ভোগ ও টেকসই উৎপাদনে’ দুটি। ‘জলবায়ু কার্যক্রমে’ পাঁচটি। ‘জলজ জীবনের’ ক্ষেত্রে চারটি। ‘স্থলজ জীবনের’ ক্ষেত্রে তিনটি। ‘শান্তি, ন্যায় বিচার ও কার্যকর প্রতিষ্ঠানের’ ক্ষেত্রে ছয়টি এবং সর্বশেষ গোল ‘টেকসই উন্নয়নের জন্য বৈশ্বিক অংশীদারিত্ব অর্জনের ক্ষেত্রে তিনটি ঝুঁকি রয়েছে। এসডিজি বাস্তবায়নে নাগরিক প্ল্যাটফর্ম,বাংলাদেশের আহ্বায়ক ও সেন্টার ফর পলিসি ডায়ালগের (সিপিডি) বিশেষ ফেলো ড. দেবপ্রিয় ভট্টাচার্য যুগান্তরকে বলেন, সামগ্রিকভাবে এসডিজির ১৬ নম্বর গোল অর্থাৎ প্রাতিষ্ঠানিক উন্নতি ও সুশাসনে অগ্রগতি না হলে উপরের ১ থেকে ১৫ নম্বর গোলের লক্ষ্য অর্জন বাধাগ্রস্ত হবে।এসডিজি বাস্তবায়নে ঝুঁকি মোকাবেলা করতে হলে সুশাসন প্রতিষ্ঠা জরুরি। তবে গড়ে অনেক ক্ষেত্রে বাংলাদেশ অগ্রগতি অর্জন করলেও বিভাজিতভাবে দেখলে দেখা যাবে পিছিয়ে পড়া জনগোষ্ঠী বিগত সময়ে খুব বেশি সুযোগ পায়নি।এই জনগোষ্ঠীর মধ্যে রয়েছে দলিত, প্রতিবন্ধী, দুর্গম এলাকার নাগরিক এবং শহরের অপ্রাতিষ্ঠানিক খাতের মানুষ।আর যে বিষয়টিতে বিশেষ নজর দিতে হবে তা হল আমরা শিক্ষা ক্ষেত্রে এগিয়েছি, কিন্তু মানসম্মত শিক্ষা অর্জন হয়নি। আবার কর্মসংস্থান কিছুটা হয়েছে, কিন্তু শোভন কর্মসংস্থান হয়নি।তাছাড়া গোল-১৭ অর্থাৎ টেকসই উন্নয়নের জন্য বৈশ্বিক অংশীদারিত্বের ক্ষেত্রে তৎপরতা বাড়াতে হবে।সর্বোপরি করোনা মহামারীর কারণে নতুন দারিদ্র্য পরিস্থিতির সৃষ্টি হতে পারে। এ অবস্থায় নতুন করে কর্মপরিকল্পনা না নিলে এসডিজির অনেক লক্ষ্যই শেষ পর্যন্ত অর্জন হবে না। প্রতিবেদনে উল্লিখিত ঝুঁকিগুলোর মধ্যে কয়েকটি হচ্ছে-সম্পদ সংগ্রহ, বিশেষ করে বৈদেশিক উৎস থেকে সম্পদ সংগ্রহের ঝুঁকি রয়েছে। এছাড়া মধ্যম আয়ের ফাঁদ বাংলাদেশের জন্য অন্যতম বড় ঝুঁকি।দেশে প্রায়সই বন্যা,খরা, ঘূর্ণিঝড়, শিলাবৃষ্টি অন্যান্য প্রাকৃতিক দুর্যোগ আঘান হানে। এসব দুর্র্যোগ দারিদ্র্য বিলোপের ক্ষেত্রে অন্যতম ঝুঁকি তৈরি করে।প্রতি বছর শূন্য দশমিক ৫ শতাংশ হারে কৃষিজমি হারিয়ে যাওয়া। লবণাক্ততার কারণে জমির চাষযোগ্যতা নষ্ট হওয়া। দেশের উত্তরাঞ্চলের ৭০ শতাংশ মানুষ দারিদ্র্যের মধ্যে বসবাস করে।তাদের অবস্থার উন্নতি ঘটানো। স্বাস্থ্য খাতের ঝুঁকিগুলোর মধ্যে অন্যতম হচ্ছে- শিক্ষিত ও অশিক্ষিতের মানদণ্ড ও সম্পদের মালিকানার ভিত্তিতে স্বাস্থ্যসেবা প্রাপ্তিতে বৈষম্য।প্রশিক্ষিত স্বাস্থ্যকর্মীর মাধ্যমে ধাত্রীসেবা প্রদান। শহরাঞ্চলে বিশেষ করে দরিদ্রদের মধ্যে প্রাথমিক স্বাস্থ্যসেবার সম্প্রসারণ। স্বাস্থ্যসেবার পেছনে রোগী ও তার পরিবারের ব্যয় কমানো।ক্রমবর্ধমান হারে অগ্নিদগ্ধ ও এসিডে ঝলসে যাওয়া রোগী, পানিতে ডুবে মৃত্যু ও সড়ক দুর্ঘটনা মোকাবেলা এবং সংক্রামক রোগের বিস্তার রোধ করা। এছাড়া প্রাথমিক শিক্ষার বাইরে থাকা ৪০ লাখ শিশুকে স্কুল শিক্ষার আওতায় আনা অন্যতম একটি ঝুঁকি। ১১-১৫ বছর বয়সী শিক্ষার্থীদের স্কুলে ভর্তির ক্ষেত্রে অসমতা। গ্রাম ও শহরের মধ্যে অর্থনৈতিক বৈষম্য হ্রাস করা।জেন্ডার সমতা ও নারীর ক্ষমতায়নের ক্ষেত্রে অন্যতম ঝুঁকি হচ্ছে-গৃহস্থালির সব অবৈতনিক কাজের বোঝা অসামঞ্জস্যপূর্ণ ও অবধারিতভাবে পরিবারের নারী ও কন্যা সদস্যের ওপর পতিত হওয়া।বৈষম্য বিলোপ ও প্রতিরোধ করা। কর্মক্ষেত্রে হয়রানি ও সহিংসতা রোধ করা এবং জেন্ডার সংবেদনশীল উপাত্তের অভাব। টেকসই পানি সরবরাহ ও স্যানিটেশন নিশ্চিত করতে উৎসমুখেই দূষণ রোধ করার ঝুঁকি রয়েছে।
",22/9/2020,economics
রোববার থেকে ৩০ টাকা দরে টিসিবির পেঁয়াজ বিক্রি,"সারা দেশে ২৭৫টি ভ্রাম্যমাণ ট্রাকের মাধ্যমে রোববার থেকে ৩০ টাকা কেজি দরে পেঁয়াজ বিক্রি শুরু করবে ট্রেডিং কর্পোরেশন অব বাংলাদেশ (টিসিবি)।



একজন ভোক্তা নিত্যপ্রয়োজনীয় এই পণ্যটি সর্বোচ্চ ২ কেজি করে কিনতে পারবেন। এ ছাড়া পেঁয়াজের সঙ্গে চিনি, মশুর ডাল ও সয়াবিন তেলও ভর্তুকি মূল্যে বিক্রি হবে। টিসিবির ওয়েবসাইটে প্রকাশিত সংবাদ বিজ্ঞপ্তিতে শুক্রবার এ তথ্য জানা গেছে।বিজ্ঞপ্তিতে বলা হয়েছে, প্রতিকেজি চিনি ও মশুর ডাল ৫০ টাকা কেজি দরে একজন ভোক্তা সর্বোচ্চ ২ কেজি করে কিনতে পারবেন। এ ছাড়া সয়াবিন তেল প্রতিলিটার ৮০ টাকা দরে একজন ভোক্তা দুই লিটার থেকে শুরু করে সর্বোচ্চ পাঁচ লিটার পর্যন্ত কিনতে পারবেন।গত বৃহস্পতিবার সচিবালয়ে বাণিজ্যমন্ত্রী টিপু মুনশি বলেন, পেঁয়াজের দাম বাজারে একটু বেড়েছে। বন্যার কারণে সরবরাহে সমস্যা হয়েছে। আমরা দাম কমাতে চেষ্টা করছি। টিসিবি বড় পরিসরে নামছে। আগামী ১৩ তারিখ (রোববার) থেকে ন্যায্যমূল্যে খোলাবাজারে পেঁয়াজ বিক্রি শুরু করবে টিসিবি। এ ছাড়া এবার আমরা সর্বকালের রেকর্ড ভঙ্গ করে সর্বোচ্চ পরিমাণ পেঁয়াজ আমদানি করব। আমরা ফুল মনিটর করছি।টিসিবির পক্ষ থেকে জানানো হয়েছে, বর্তমান করোনা পরিস্থিতি ও বন্য পরবর্তী পরিস্থিতিতে ভ্রাম্যমাণ ট্রাকে করে টিসিবি এসব পণ্য বিক্রি করবে। সেক্ষেত্রে ঢাকায় ৪০টি ট্রাক, চট্টগ্রামে ১০টি, রংপুর ৭টি, ময়মনসিংহে ৫টি, রাজশাহীতে ৫টি, খুলনায় ৫টি, বরিশালে ৫টি, সিলেটে ৫টি, বগুড়ায় ৫টি, কুমিল্লায় ৫টি, ঝিনাইদহে ৩টি ও মাদারীপুরে ৩টি করে অবশিষ্ট জেলা ও উপজেলায় প্রত্যেকটিতে ২টি করে ভ্রাম্যমাণ ট্রাকে পণ্য বিক্রি করা হবে। এ ছাড়া টিসিবির আঞ্চলিক কার্যালয়ের আওতাভুক্ত উপজেলায় অতিরিক্ত ৫টি ট্রাকে ও বন্যাকবলিত জেলা ও উপজেলায় পরিস্থিতি বিবেচনায় ১৩টি ট্রাক পণ্য বিক্রি করবে। আর এই বিক্রি কার্যক্রম শুক্রবার ও শনিবার বাদে ১ অক্টোবর বৃহস্পতিবার পর্যন্ত চলবে। এছাড়াও প্রতিটি ট্রাকে চিনি ৫০০-৭০০ কেজি বরাদ্দ থাকবে। সঙ্গে মশুর ডাল ৪০০-৬০০ কেজি, সয়াবিন তেল ৭০০ থেকে এক হাজার লিটাল ও পেঁয়াজ ২০০ থেকে সর্বোচ্চ ৪০০ কেজি বরাদ্দ থাকবে। ",22/9/2020,economics
পেঁয়াজ আমদানিতে শুল্ক প্রত্যাহারের সুপারিশ,"বাজার নিয়ন্ত্রণে আনতে পেঁয়াজ আমদানিতে শুল্ক প্রত্যাহারের সুপারিশ করেছে বাণিজ্য মন্ত্রণালয়। পাশাপাশি আমদানি করা পেঁয়াজ দ্রুত খালাসে স্থলবন্দর কর্তৃপক্ষকে বলা হয়েছে। সম্প্রতি বাণিজ্য মন্ত্রণালয় থেকে জাতীয় রাজস্ব বোর্ডে (এনবিআর) পাঠানো পৃথক চিঠিতে এসব বিষয়ে ব্যবস্থা নিতে বলা হয়।



বাণিজ্য মন্ত্রণালয়ের চিঠিতে বলা হয়েছে, পেঁয়াজের বাজার আংশিক আমদানি নির্ভর একটি নিত্যপ্রয়োজনীয় পণ্য। নিকট অতীতে পেঁয়াজের বাজার বেশ কয়েকবার অস্থিতিশীল হয়েছে। গত অর্থবছরে এ সংকট মারাÍক আকার ধারণ করেছিল। এবার যাতে এমন পরিস্থিতি তৈরি না হয় সেজন্য বাণিজ্য মন্ত্রণালয় কিছুটা উদ্বেগ প্রকাশ করে বলেছে, বর্তমানে পেঁয়াজের মূল্য অনেকাংশে বৃদ্ধি পেয়েছে। মূলত আমদানি মূল্য বেড়ে যাওয়া এর একটি অন্যতম কারণ। গত অর্থবছরের সেপ্টেম্বর-মার্চ সময়ে পেঁয়াজের ওপর আমদানি শুল্ক ছিল না, তারপরও আমদানি হ্রাস পাওয়ায় এ সমস্যা দীর্ঘায়িত হয়েছে। চলতি ২০২০-২১ অর্থবছরে পেঁয়াজ আমদানিতে ৫ শতাংশ শুল্ক আরোপ করায় অনুৎপাদনশীল সময় হিসেবে পরিচিত সেপ্টেম্বর-মার্চ সময়ে দামেনেতিবাচক প্রভাব পড়ার সম্ভাবনা রয়েছে। অপর এক চিঠিতে আমদানি করা পেঁয়াজ স্থলবন্দর (বেনাপোল, ভোমরা, সোনা মসজিদ, হিলি) এবং সমুদ্র বন্দর থেকে দ্রুত খালাসের ব্যবস্থা গ্রহণের নির্দেশনা দেয়া হয়েছে।গত ১ মাসের বাজার দর পর্যালোচনা করে দেখা গেছে, প্রায় ২ সপ্তাহ ধরে দেশের বাজারে পেঁয়াজের দাম বৃদ্ধি পাচ্ছে। ভারতীয় বাজারে পেঁয়াজের দাম বাড়ার প্রভাবে দেশের বাজারেও পেঁয়াজের দাম বেড়ে যায়। ২৫-৩০ টাকা কেজি দরের আমদানি করা পেঁয়াজ এখন কিনতে হচ্ছে ৫০-৫৫ টাকায়। আমদানি করা পেঁয়াজের দাম বৃদ্ধির সঙ্গে সঙ্গে বেড়েছে দেশি পেঁয়াজের দামও। দেশি পেঁয়াজ কিনতে হচ্ছে ৬০-৬৫ টাকা কেজি দরে। যা ২ দিন আগেও কোনো কোনো বিক্রেতাকে ৭০ টাকা কেজি দরে বিক্রি করতে দেখা গেছে। ক’দিন আগে দেশি পেঁয়াজের দাম ছিল ৪০-৪৫ টাকা। রাষ্ট্র্রায়ত্ত বিপণন সংস্থা টিসিবির বৃহস্পতিবারের বাজার বিশ্লেষণের তথ্য বলছে, গত ১ সপ্তাহে দেশি পেঁয়াজের দাম ৬০ শতাংশ এবং আমদানি করা পেঁয়াজের দাম ৭২ দশমিক ৭৩ শতাংশ বেড়েছে।বৃহস্পতিবার সচিবালয়ে সাংবাদিকদের প্রশ্নের উত্তরে বাণিজ্যমন্ত্রী টিপু মুনশি বলেন, পেঁয়াজের দাম একটু বেড়েছে। এ বিষয়ে মন্ত্রণালয় কাজ করছে। আজকেই মন্ত্রণালয় থেকে বেশ কয়েকটি টিম আমদানি কার্যক্রম দেখতে বেনাপোল ও হিলিতে যাবে। সেখানে দেখবে আমদানির কি অবস্থা। তবে দাম ভারতেও বেড়েছে, বন্যার কারণে চলাচলে সমস্যা হয়েছে। তিনি বলেন, টিসিবি বড় পরিসরে নামছে। ১৩ সেপ্টেম্বর থেকে টিসিবি খোলাবাজারে পেঁয়াজ বিক্রি শুরু করবে। এবার আমরা সর্বকালের রেকর্ড ভঙ্গ করে সর্বোচ্চ পরিমাণ পেঁয়াজ আমদানি করব।গত বছর ভারত পেঁয়াজ রফতানি বন্ধ করায় আমদানির পথ খুলেছে জানিয়ে টিপু মুনশি বলেন, গত বছর আর এ বছরের মধ্যে পার্থক্য হল- গত বছর ভারত পেঁয়াজ বন্ধ করে দিয়েছিল ২৯ সেপ্টেম্বর। এবার ভারত কিন্তু বন্ধ করেনি। গত বছর বন্ধ করে দেয়ায় এখানকার ব্যবসায়ীরা সুযোগ নিয়েছে। ভারতও তখন ১৫০ রুপিতে পেঁয়াজ বিক্রি করেছিল। ভারত বন্ধ করে দেয়ার কারণে আমরা নতুন বাজার থেকে আমদানি করতে শিখেছি। তুরস্ক, মিসর, ইন্দোনেশিয়া থেকে গতবার পেঁয়াজ আসার কারণে এবারও আমাদের লোকজনের যোগাযোগ ভালো আছে। আমরা তুরস্ক থেকে আমদানির জন্য টেন্ডারও করেছি টিসিবির মাধ্যমে।",22/9/2020,economics
সাত দিনে বেড়েছে ৬ নিত্যপণ্যের দাম,"একটি একটি করে সব ধরনের নিত্যপণ্যের দাম বেড়ে চলেছে। গত ১ মাস ধরে রাজধানীর খুচরা বাজারে চাল, ডাল, তেল, শাক-সবজির দাম বাড়ছে। গত ৭ দিনে খুচরা বাজারে ব্রয়লার মুরগি, মসুর ডাল (ছোট দানা), দেশি আদা, পেঁয়াজ, দারুচিনি, আলু- এ ছয়টি পণ্যের দাম বেড়েছে। এ পরিস্থিতিতে ভোক্তাদের নাভিশ্বাস উঠেছে। বৃহস্পতিবার রাজধানীর কারওয়ান বাজার, নয়াবাজার ও মালিবাগ কাঁচাবাজার ঘুরে দাম বৃদ্ধির এ চিত্র দেখা গেছে।



নতুন করে ছয় পণ্যের দাম বাড়ার চিত্র ট্রেডিং কর্পোরেশন অব বাংলাদেশের (টিসিবি) দৈনিক বাজার মূল্য তালিকায় লক্ষ্য করা গেছে। টিসিবি বলছে, গত ৭ দিনে নতুন করে প্রতিকেজি মসুর ডালে (ছোট দানা) দাম বেড়েছে ২ দশমিক ২২ শতাংশ। প্রতি কেজি আলুর দাম বেড়েছে ১০ দশমিক ৪৫ শতাংশ। দেশি পেঁয়াজে দাম বেড়েছে কেজিতে ২০ শতাংশ ও আমদানি করা পেঁয়াজে দাম বেড়েছে ১১ দশমিক ৭৬ শতাংশ। কেজিতে দেশি আদার দাম বেড়েছে ১১ দশমিক ১১ শতাংশ। প্রতি কেজি দারুচিনিতে ৭ দিনের ব্যবধানে দাম বেড়েছে ৪ দশমিক ৭৬ শতাংশ। এক সপ্তাহের ব্যবধানে প্রতি কেজি ব্রয়লার মুরগির দাম বেড়েছে ২ দশমিক শূন্য ৮ শতাংশ।জানতে চাইলে বাজার তদারকি সংস্থা জাতীয় ভোক্তা অধিকার সংরক্ষণ অধিদফতরের সহকারী পরিচালক মো. আবদুলজব্বার মণ্ডল যুগান্তরকে বলেন, ‘অধিদফতরের মহাপরিচালকের নির্দেশে পণ্যের দাম নিয়ন্ত্রণে আনতে বাজার তদারকি জোরদার করা হয়েছে। পাইকারি বাজার থেকে শুরু করে অধিদফতরের একাধিক টিম নিয়মিত মনিটরিং করছে। ইতোমধ্যে কিছু কিছু পণ্যের দাম কমতে শুরু করেছে। আশা করা যাচ্ছে অচিরেই সব পণ্যের দাম কমে আসবে। কোনো ধরনের অনিয়ম পেলে ভোক্তা আইনে সঙ্গে সঙ্গে শাস্তির আওতায় আনা হচ্ছে।’খুচরা বিক্রেতাদের সঙ্গে কথা বলে জানা যায়, বৃহস্পতিবার প্রতি কেজি আলু মানভেদে বিক্রি হয়েছে ৩৮-৪২ টাকা; যা এক সপ্তাহ আগে বিক্রি হয় ৩৫ থেকে ৩৬ টাকা। প্রতি কেজি ব্রয়লার মুরগি বিক্রি হয় ১২৫ টাকা; যা এক সপ্তাহ আগে বিক্রি হয় ১২০ টাকা। প্রতি কেজি মসুর ডাল (ছোট দানা) বিক্রি হয় ১২০ টাকা; যা এক সপ্তাহ আগে বিক্রি হয় ১১৫ টাকা। প্রতি কেজি দেশি আদা বিক্রি হয় সর্বোচ্চ ১৮০ টাকা; এক সপ্তাহ আগে বিক্রি হয় ১৫০ টাকা। প্রতি কেজি দারুচিনি বিক্রি হয় সর্বোচ ৫০০ টাকা; যা এক সপ্তাহ আগে বিক্রি হয় ৪৮০ টাকা। এছাড়া দেশি পেঁয়াজ ৬০ থেকে ৬৫ টাকা এবং একটু ভালো মানের পেঁয়াজ বিক্রি হয়েছে সর্বোচ্চ ৭০ টাকা কেজি; যা এক সপ্তাহ আগে বিক্রি হয় ৫৫-৬০ টাকা।রাজধানীর নয়াবাজারে নিত্যপণ্য কিনতে আসা মো. সেলিম বলেন, সেই পুরনো অজুহাতে একের পর এক পণ্যের দাম বাড়ানো হচ্ছে। কিন্তু কোনো পদক্ষেপ নেয়া হচ্ছে না। করোনার এ সময় আমাদের মতো ভোক্তার আয় কমে গেছে। এভাবে পন্যের দাম বাড়তে থাকলে কি করে টিকে থাকব।নয়াবাজারের মুদি বিক্রেতা আকবর আলী বলেন, সপ্তাহের ব্যবধানে নতুন করে কয়েকটি পণ্যের দাম বেড়েছে। এক মাস ধরে এভাবে অন্যান্য পণ্যের দাম বাড়ানো হয়েছে। পাইকাররা সরবরাহের ঘাটতির অজুহাত দিয়ে পণ্যের দাম বাড়িয়ে চলেছে। বেশি দরে এনে আমরাও বেশি দরে বিক্রি করছি। এ নিয়ে ক্রেতাদের কাছে নানা প্রশ্নের সম্মুখীন হতে হয়। আসলে বাজারে মূল্য নিয়ন্ত্রণে রাখতে হলে তদারকির বিকল্প নেই।",22/9/2020,economics
বাংলাদেশে চিকিৎসাসহ বিভিন্নখাতে বিনিয়োগ করবে হাঙ্গেরি,"বাংলাদেশে চিকিৎসাসহ বিভিন্নখাতে বিনিয়োগ করার আগ্রহ প্রকাশ করেছে হাঙ্গেরি। এর মধ্যে এগ্রোফুড প্রসেসিং, বিশুদ্ধ পানি ব্যবস্থাপনা ও ফার্মাসিউটিক্যাল উল্লেখযোগ্য।



বৃহস্পতিবার ঢাকায় একদিনের সফরে আসা হাঙ্গেরির পররাষ্ট্রমন্ত্রী পিটার সিজিজারটো এ আগ্রহ প্রকাশ করেন। করোনাভাইরাস সংক্রমণকালে এটাই কোনো দেশের পররাষ্ট্রমন্ত্রীর প্রথম বাংলাদেশ সফর।বৃহস্পতিবার সরকারি সফরে ঢাকায় আসেন হাঙ্গেরির পররাষ্ট্রমন্ত্রী পিটার সিজিজারটো। তিনি দেশটির বাণিজ্যমন্ত্রীর দায়িত্বও পালন করছেন।সফরকালে তিনি পররাষ্ট্রমন্ত্রী ড. একে আবদুল মোমেন ও বাণিজ্যমন্ত্রী টিপু মুনশির সঙ্গে পৃথক বৈঠক করেন। ধানমণ্ডিতে বঙ্গবন্ধু শেখ মুজিবুর রহমানের প্রতিকৃতিতে ফুল দিয়ে শ্রদ্ধা জানানোর পর সচিবালয়ে বাণিজ্যমন্ত্রী টিপু মুনশির সঙ্গে পিটার সিজিজারটো বৈঠক করেন। দুপুরে তার সম্মানে মধ্যাহ্ন ভোজের আয়োজন করেন পররাষ্ট্রমন্ত্রী ড. একে আবদুল মোমেন।রাষ্ট্রীয় অতিথি ভবন পদ্মায় ড. মোমেন ও পিটার সিজিজারটোর মধ্যে বৈঠক হয়।বৈঠক শেষে সংবাদ সম্মেলনে ড. মোমেন বলেন, কোভিড সময়ে এই প্রথম কোনো দেশের পররাষ্ট্রমন্ত্রী বাংলাদেশে এসেছেন। রোহিঙ্গা প্রত্যাবাসন, ইলেক্ট্রনিকস, অ্যাগ্রো প্রসেসিংসহ বিভিন্ন সহযোগিতা খাত নিয়ে আমরা আলোচনা করেছি। তিনি আরও বলেন, ইলেকট্রনিকস, প্রযুক্তি, চিকিৎসা বিজ্ঞান, নিউক্লিয়ার ও পর্যটন খাতে হাঙ্গেরির পারদর্শিতা আছে এবং তারা বিদেশে বিনিয়োগ করে। আমরা জানিয়েছি, বাংলাদেশে বিনিয়োগের ভালো খাত ও সুযোগ রয়েছে।ড. মোমেন জানান, রুশ কোম্পানি রোসটাম বাংলাদেশ ও হাঙ্গেরিতে একই ধরনের নিউক্লিয়ার প্ল্যান্ট বানাচ্ছে। এ বিষয়ে পড়াশোনা ও প্রশিক্ষণের জন্য হাঙ্গেরি বাংলাদেশি ছাত্রদের ৩০টি স্কলারশিপ দেবে। এছাড়া চিকিৎসাসহ বিভিন্ন বিষয়ে পড়াশোনার জন্য ১০০টি স্কলারশিপ থাকবে।হাঙ্গেরির পররাষ্ট্রমন্ত্রী পিটার বলেন, বাংলাদেশে এটিই প্রথম হাঙ্গেরির কোনো পররাষ্ট্রমন্ত্রীর সফর। জাতিসংঘে বাংলাদেশের সমর্থনে বিভিন্ন প্রস্তাবে আমরা সমর্থন দিচ্ছি। তিনি বলেন, বাংলাদেশে কনস্যুলেট অফিস খুলব।বাংলাদেশে ব্যবসা করার জন্য হাঙ্গেরির ব্যবসায়ীদের ২১ কোটি ইউরো ঋণ দেয়া হবে জানিয়ে তিনি আরও বলেন, হাঙ্গেরির কোম্পানি এই বড় বাজারে ব্যবসা করতে পারবে এবং নতুন পরিস্থিতিতে তাদের বৈশ্বিক অবস্থান মজবুত হবে। এটি বাংলাদেশের জন্যও ভালো হবে। কারণ, আমরা উচ্চ প্রযুক্তি দিতে সক্ষম।এর আগে পিটার সিজিজারটো সচিবালয়ে বাণিজ্যমন্ত্রী টিপু মুনশির সঙ্গে বৈঠক করেন। বাংলাদেশের স্পেশাল ইকোনমিক জোনে অ্যাগ্রোফুড প্রসেসিং, বিশুদ্ধ পানি ব্যবস্থাপনা ও ফার্মাসিউটিক্যাল খাতে বিনিয়োগে তিনি আগ্রহ প্রকাশ করেন। এজন্য একটি জয়েন্ট ট্রেড কমিশন গঠনের বিষয়ে দুই মন্ত্রী আলোচনা করেন।বাণিজ্যমন্ত্রী টিপু মুনশি বলেন, হাঙ্গেরির সঙ্গে বাংলাদেশের বাণিজ্যিক সম্পর্ক দীর্ঘদিনের। উভয় দেশের মধ্যে বাণিজ্য ও বিনিয়োগ বৃদ্ধির প্রচুর সুযোগ রয়েছে। তিনি বলেন, বাংলাদেশ ফরেন ডাইরেক্ট ইনভেস্টমেন্টে (এফডিআই) ট্যাক্সসহ বিভিন্ন ক্ষেত্রে আকর্ষণীয় সুযোগ-সুবিধা দিচ্ছে। প্রায় ১৭ কোটি মানুষের বাংলাদেশ পণ্যের একটি বড় বাজার। এখানে হাঙ্গেরি বিনিয়োগ করলে লাভবান হবে।হাঙ্গেরির পররাষ্ট্রমন্ত্রীর প্রস্তাবে টিপু মুনশি বলেন, উভয় দেশের মধ্যে একটি জয়েন্ট ট্রেড কমিশন গঠনের মাধমে বাণিজ্য ও বিনিয়োগের খাতগুলো চিহ্নিত করা সহজ হবে।বাণিজ্যমন্ত্রী টিপু মুনশি বলেন, বাংলাদেশ পৃথিবীর দ্বিতীয় বৃহত্তম তৈরি পোশাক রফতানিকারক দেশ। এ সেক্টরে প্রায় ৪৮ লাখ শ্রমিক কাজ করেন। সরকার এ শিল্পকে সচল রাখতে আর্থিক প্রণোদনা দিয়েছে। স্বাস্থ্যবিধি মেনে কলকারখানা চালু রেখে রফতানি বাণিজ্য সচল রেখেছে। যুক্তরাষ্ট্রসহ বিভিন্ন উন্নত দেশের চাহিদা মোতাবেক বিশ্বমানের মাস্ক, পিপিইসহ বিভিন্ন মেডিকেল পণ্য রফতানি করছে। বাংলাদেশ কোভিড-১৯ প্রতিরোধকারী ফেব্রিক তৈরি করতে সক্ষম হয়েছে। বিভিন্ন দেশে এগুলোর চাহিদা বাড়ছে। বাংলাদেশ বিশ্বমানের মেডিকেল পণ্য উৎপাদন করে প্রায় ১৪২টি দেশে রফতানি করছে।",22/9/2020,economics
স্বল্পতম সময়ে অর্থনীতির চাকা ঘুরতে পারে,"স্বল্পতম সময়ে অর্থনীতির চাকা ঘোরানোর সহজতম সড়কের নাম পুঁজিবাজার। এ বাজার দিয়ে অগ্রসর হলে সারা দেশের অর্থনীতির মন্দাবস্থা খুব দ্রুতই কেটে যাওয়ার সম্ভাবনা বেশি। একইসঙ্গে শুরু হবে ব্যাপক কর্মযজ্ঞও। এটি কোনো দিবাস্বপ্ন নয়। ভার্চুয়ালও নয়। একেবারেই শারীরিক বাস্তবতা।



উল্লিখিত বাস্তবতা, বাস্তবায়ন বা দৃশ্যমান করার জন্য সরকারের কোনো আর্থিক প্রণোদনা বা সহায়তার প্রয়োজন নেই। অব্যাহত নীতিগত সহায়তাই যথেষ্ট। সরকারের বর্তমান নীতিগত সহায়তার সঙ্গে আরও কয়েকটি বিষয় যোগ করা জরুরি। এর মধ্যে সবচেয়ে বেশি জরুরি বাজার ব্যবস্থাপনার আরও উন্নয়ন ও দর্শনগত পরিবর্তন। বর্তমানে বাজার পরিচালনার দর্শন হচ্ছে নিয়ন্ত্রণ ও হস্তক্ষেপমূলক। এটি পরিবর্তন করে পুঁজিবাজারের সার্বভৌমত্বকেই প্রতিষ্ঠা করার ওপর জোর দিতে হবে। এজন্য সূচক নিয়ন্ত্রণ ও লেনদেন কর্মকাণ্ডে বাজার-ব্যবস্থাপকদের হস্তক্ষেপ ও নির্দেশনা পুরোপুরি বন্ধ করা জরুরি।পুঁজিবাজারে সূচক বৃদ্ধি বাজার নিয়ন্ত্রণের একক নির্দেশক নয়। এটি অনেকটাই মানুষের রক্তের ইএসআর রিপোর্টের মতোই। সূচকের চেয়ে পৃথক পৃথক শেয়ারের দিকেই বেশি নজর দিতে হবে। সূচক ও লেনদেন বৃদ্ধি শেয়ারের চাহিদা নির্দেশ করে। চাহিদা অনুযায়ী সরবরাহ বাড়ালেই বাজারমূল্য স্থিতিশীল পর্যায়ে নেমে আসবে। এতে করে বাজারের গভীরতা বাড়বে এবং বাজার-ব্যবস্থাপনা কিছুটা হলেও সহজ হয়ে আসবে। ভালো শেয়ারের মাধ্যমে পুঁজিবাজারের গভীরতা বাড়ানো হলে কারসাজির লেনদেন কঠিন হয়ে যাবে।বাজারে টেকনিক্যাল প্রোডাক্ট অর্থাৎ ডেরিভেটিভস, হেজিং, ইনডেক্স ট্রেডিং ইত্যাদি চালু করা সম্ভব হবে। এভাবে বাজার নিয়ন্ত্রণ করার জন্য বাজারের ভেতরের-বাইরের প্রভাবশালীদের ধৈর্য ও পেশাদারিত্বের সঙ্গে বাজার পরিচালনায় মনোযোগী হতে হবে।এবার আসি মূল প্রসঙ্গে। পুঁজিবাজারের সঙ্গে এখনও সারা দেশের কম-বেশি ৩০ লাখ লোক জড়িত রয়েছে। সাম্প্রতিক বাজারের স্থিতাবস্থা ধরে রেখে অগ্রসর হতে থাকলে দ্রুততম সময়ের মধ্যেই ৩০ লাখ বিনিয়োগ অ্যাকাউন্ট সচল হয়ে যাবে। উপরন্তু, মন্দা বাজারজনিত কারণে বন্ধ হয়ে যাওয়া আরও কয়েক লাখ বিনিয়োগ অ্যাকাউন্ট আবারও সচল হওয়ার পরিপ্রেক্ষিত তৈরি হয়ে যাবে। এ প্রক্রিয়ায় কম-বেশি অর্ধকোটি মানুষের কর্মযজ্ঞ শুরু হয়ে যাবে সারা দেশে।এর মাধ্যমে অর্থ ও পুঁজির পুনঃবিনিয়োগ চক্র ঘুরতে শুরু করবে। স্বল্পতম সময়ের মধ্যেই অর্থপ্রবাহও বেড়ে যাবে সারা দেশে। এতে করে স্বাভাবিকভাবেই মানুষের ক্রয়ক্ষমতা বাড়বে; বাড়বে চাহিদা। নিত্যপ্রয়োজনীয় পণ্যসামগ্রী ছাড়াও পরিবহন, সেবা, স্বাস্থ্য, আবাসন খাতের উৎপাদন ও বিনিয়োগ বাড়বে। এতে করে এসব খাতের সঙ্গে জড়িত ছোট, মাঝারি ও বড় শিল্পপ্রতিষ্ঠানগুলোর উৎপাদন ও বিনিয়োগ বন্ধ্যত্ব দূর হয়ে যাবে। যোগ হবে নতুন গতিবেগ। সবকিছু ঠিকমতো এগোলে এসব বিষয় দৃশ্যমান হতে সর্বোচ্চ দুই থেকে তিন মাস সময় লাগবে। এর বেশি নয়।মাত্র দুই থেকে তিন মাসের মধ্যে অন্য কোনো খাতে আর্থিক প্রণোদনা যুক্ত করেও এ সুফল পাওয়া খুবই দুরূহ ব্যাপার। বরং আর্থিক প্রণোদনার বিষয়টি নানা ধরনের জটিলতা আহ্বান করতে পারে। দৃশ্যমান অভিজ্ঞতা এ সাক্ষ্যই দেয়। বরং পুঁজিবাজারের মাধ্যমে সারা দেশে পণ্য চাহিদা বৃদ্ধিসহ অর্থপ্রবাহ বেড়ে গেলে বাণিজ্য ও শিল্প খাতে এর দ্রুত ইতিবাচক প্রভাব পড়ার সম্ভাবনাই বেশি। কৃষি ও শিল্প উৎপাদন বৃদ্ধিতে এ উদ্যোগ সরাসরি ভূমিকা রাখবে।১৯৩০-এর দশকের শুরুতে আমেরিকা যুক্তরাষ্ট্রসহ গোটা বিশ্বে ছড়িয়ে পড়া মন্দা অর্থনীতি কাটাতে ব্রিটিশ অর্থনীতিবিদ জন মেনার্ড কেনজ অভিমত দিয়েছিলেন, ‘সরকারকেই মাঠে নামতে হবে বিরাট অর্থ ভাণ্ডার নিয়ে- কিছু না হোক পিরামিড বানাও।’ অতঃপর পিরামিডের ঠিকাদার সংস্থা সেই টাকার এক অংশ নিয়ে মালামাল কিনবে বা ক্রেন ভাড়া করবে। আর এক অংশ হয়তো ব্যয় করবে স্ত্রীর গয়না কিনতে। যে সংস্থা ক্রেন ভাড়া দেয় তার মালিকও রোজগারের কিছুটা অংশ নিয়োজিত করবে সামগ্রী সংগ্রহে এবং বাকিটা হবে তার সঞ্চয়। এর থেকেই কেনজ-এর ‘মাল্টিপ্লায়ার’ তত্ত্বের উদ্ভব ঘটে। এ তত্ত্বের মূল কথা হল, অর্থনীতিতে এক টাকা প্রবিষ্ট করলে তা সেখানে থেমে থাকে না, বাড়তে থাকে মাল্টিপ্লায়ারের গুণিতক হিসাবে। ফল দেয় চার বা পাঁচ টাকার।এ লেখায় কেনজের মাল্টিপ্লায়ার তত্ত্বটাকেই বেশি গুরুত্ব দেব। পিরামিড তৈরিকে নয়। এক টাকা বিনিয়োগে চার বা পাঁচ টাকার ফল। শেয়ারবাজারে এক টাকা বিনিয়োগ মানে মাল্টিপ্লায়ার এফেক্ট+একইসঙ্গে সারা দেশে অর্থপ্রবাহ ধরা দেয়া+বিনিয়োগ পুঁজি বৃদ্ধি+কর্মসংস্থান বৃদ্ধি+কৃষি, শিল্প উৎপাদন বৃদ্ধি। পুঁজিবাজার স্থিতিশীলতার ধাপ অতিক্রম করে আরও সামনের দিকে অগ্রসর হলে পুঁজিবাজারের সঙ্গে বিনিয়োগকারীদের সংশ্লিষ্টতা আরও বেড়ে যাওয়ার সম্ভাবনাই বেশি। পুঁজিবাজারের স্থিতিশীলতা, শক্তিমত্তা বৃদ্ধি এবং একে আরও অগ্রসর করার জন্য প্রয়োজন পুঁজিবাজার-ব্যবস্থাপনার আরও উন্নয়ন, সুশাসন প্রতিষ্ঠা ও বিনিয়োগকারীসহ সংশ্লিষ্ট সব সুবিধাভোগীর প্রগাঢ় আস্থা অর্জন।বাজার-ব্যবস্থাপকদের মধ্যে পুঁজিবাজারের শীর্ষ সংস্থা বিএসইসির নতুন কমিশন এরই মধ্যে বাজারে কিছু ইতিবাচক বার্তা প্রদানসহ দৃশ্যমান কয়েকটি পদক্ষেপ নিয়েছে। এতে করে এ বাজারে আস্থার ঘাটতি কিছুটা কমেছে। এর ইতিবাচক প্রভাবে সক্রিয় ও নিষ্ক্রিয় বিনিয়োগকারীসহ প্রাতিষ্ঠানিক বিনিয়োকারীদের মধ্যেও বিনিয়োগ স্পৃহা জেগেছে। প্রমাণ, ফ্লোর প্রাইসের দেয়াল ধসিয়ে দিয়ে পুঁজিবাজারের মূল্যসূচক ও লেনদেন কর্মকাণ্ড সামনের দিকে ধাবমান হওয়া।এরই মধ্যে পুঁজিবাজার এক দশকের ধস পরিস্থিতি কাটিয়ে ঘুরে দাঁড়ানোর সংকেত প্রদান করেছে। প্রাপ্ত তথ্য অনুযায়ী, গত ২১ জুন ডিএসই’র লেনদেন মাত্র ২৮ কোটি ৬২ লাখ টাকায় নেমে এসেছিল। সেখান থেকে গত ১০ আগস্ট ডিএসই’র লেনদেনের অঙ্ক ১ হাজার কোটি টাকার নিকটতম মাইলফলকটি অতিক্রম করে আরও সামনে এগিয়ে যায়। একইসঙ্গে শেয়ারের হারানো মূল্য ফিরে পাওয়াও শুরু হয়। হারানো মূল্য ফেরত আসার সময়টুকুকে মূল্যবৃদ্ধি বা মূল্য উল্লম্ফন বলা হলে তা হবে খুবই নির্দয় উচ্চারণ। অশুদ্ধ অথবা তথ্য বিকৃতি। আমার মতে, ২০১০ সালের সূচক, শেয়ারমূল্য ও লেনদেন অতিক্রম করলেই বৃদ্ধি শব্দটি যোগ করা যুক্তিযুক্ত হবে। তবে এক্ষেত্রে ভিন্নমত থাকতেই পারে।বিরাজমান সার্বিক পরিপ্রেক্ষিত বিবেচনায় ভিন্নমতগুলোকে একপাশে রেখে ঐকমত্যের জায়গাগুলোতেই সর্বাধিক গুরুত্ব দিয়ে দেখা উচিত বলে আমি মনে করি। এটিও একটি আপেক্ষিক বিষয়; তারপরও ঐকমত্যের জায়গাগুলোই আগে মেরামত করা জরুরি। আরও জরুরি হল, দেশের প্রাচীন ও বৃহত্তম পুঁজিবাজার ঢাকা স্টক এক্সচেঞ্জের (ডিএসই) ব্যবস্থাপনার ব্যাপক উন্নয়নের মাধ্যমে এ প্রতিষ্ঠানের সুবিধাভোগী সব প্রতিষ্ঠানসহ বিনিয়োগকারীদের কাছে আস্থাশীল প্রতিষ্ঠানে পরিণত করা। এ প্রতিষ্ঠানের প্রশাসন মাথাভারি। গুরুত্বপূর্ণ অবস্থানগুলোতে গুরুত্বহীন জনবল নিয়োগ দেয়া হয়েছে। অতি প্রয়োজনীয় বিভাগগুলোতে প্রয়োজনীয় ও দক্ষ জনবল নেই। অতি দ্রুত ডিএসই’র ব্যবস্থাপনার দুর্বলতা দূর করা প্রয়োজন। প্রাথমিক পদক্ষেপ হিসেবে ডিএসই’র ম্যানেজমেন্ট ও কস্ট অডিট সম্পন্ন করাও জরুরি।বাজার-ব্যবস্থাপনার উন্নয়ন ছাড়া বাজার শৃঙ্খলা রক্ষা করা অসম্ভব। বাজার শৃঙ্খলা রক্ষাসহ শক্তিশালী ও স্থিতিশীল পুঁজিবাজার নির্মাণের জন্য এ বাজারের লেনদেন কর্মকাণ্ডে সার্বভৌম সত্তা প্রতিষ্ঠিত করার বিষয়টিও খুবই জরুরি। এর আগে নির্মূল করা জরুরি সিন্ডিকেট ও সার্কুলার ট্রেডিংসহ কারসাজি সহায়ক সব ধরনের ‘টুলস’।বাজার-ব্যবস্থাপকসহ সংশ্লিষ্ট সবাইকে উপলব্ধি করতে হবে- পুঁজিবাজার হল টেক ও লাগসই পুঁজি উত্তোলনের উত্তম উৎস। এ বাজারে একইসঙ্গে ক্ষুদ্র, মাঝারি ও বড় পুঁজির মহামিলন ঘটে। এ বাজারের মাধ্যমে সুদবিহীন বিনিয়োগ ও পুঁজি সংগ্রহ করা সম্ভব। সরকারের উন্নয়ন প্রকল্পগুলোতেও পুঁজিবাজার সুদবিহীন অর্থের জোগান দিতে সক্ষম। অর্থ মন্ত্রণালয়ের উচিত হবে এ সক্ষমতাকে কাজে লাগানো।ফজলুল বারী : সিনিয়র সাংবাদিক, পুঁজিবাজার বিশ্লেষক",22/9/2020,economics
টাইজার রিস্ক ম্যানেজমেন্টের উপদেষ্টা হলেন আনিস এ খান,"ঝুঁকি ব্যবস্থাপনা প্রতিষ্ঠান টাইজার রিস্ক ম্যানেজমেন্ট (বাংলাদেশ) লিমিটেডের (টিআরএমবিএল) উপদেষ্টা হলেন খ্যাতিমান ব্যাংকার আনিস এ খান। সম্প্রতি টিআরএমবির পর্ষদ তাকে এই নিয়োগ দেয়।



সংস্থাটির পরিচালক এসএম মইনুল ইসলাম স্বাক্ষরিত এক সংবাদ বিজ্ঞপ্তিতে রোববার এ তথ্য জানানো হয়।সংবাদ বিজ্ঞপ্তিতে উল্লেখ করা হয়, দেশের ব্যাংক ও আর্থিক খাতে ৩৭ বছরের অভিজ্ঞতা রয়েছে আনিস এ খানের। বর্তমানে তিনি মেট্টোপলিটান চেম্বারের ভাইস চেয়ারম্যান এবং ইন্সস্টিটিউট অব ব্যাংকার্স বাংলাদেশের (আইবিবি) ফেলো হিসেবে রয়েছেন। ১৯৮২ সালে ব্যাংকিং ক্যারিয়ার শুরু করেন আনিস এ খান। সর্বশেষ মিউচুয়াল ট্রাস্ট ব্যাংকের ব্যবস্থাপনা পরিচালক (এমডি) ছিলেন।এছাড়া ২০০৩-২০০৯ সাল পর্যন্ত ৬ বছর এমডি ছিলেন আইডিএলসি ফাইন্যান্সের। ২০১৬-১৭ সালে তিনি ব্যাংকের প্রধান নির্বাহীদের সংগঠন অ্যাসোসিয়েশন অব ব্যাংকার্স বাংলাদেশের (এবিবি) চেয়ারম্যানের দায়িত্ব পালন করেন। বাংলাদেশ লিজিং অ্যান্ড ফাইন্যান্স কোম্পানিজ এসোসিয়েশনের (বিএলএফসিএ) চেয়ারম্যানের দায়িত্বও পালন করেন তিনি। দীর্ঘ ক্যারিয়ারে তিনি বাংলাদেশ পাবলিকলি লিস্টেড কোম্পানিজ এসোসিয়েশন ভাইস চেয়ারম্যান ছিলেন। নতুন দায়িত্বের ব্যাপারে তিনি বলেন, বীমা খাতে ঝুঁকি মোকাবেলার চ্যালেঞ্জ নেয়ার মতো নতুন দায়িত্ব পেয়ে আনন্দিত। দেশের ঝুঁকি ব্যবস্থাপনা খাতে সাধ্যমত অবদান রাখার চেষ্টা করব।উল্লেখ্য, ঢাকাভিত্তিক ঝুঁকি ব্যবস্থাপনা কোম্পানি টিআরএমবি। ২০০২ সাল থেকে বাংলাদেশে কাজ শুরু করেছে এই কোম্পানি। শুধু দেশীয় বীমা খাত নয়, বৈশ্বিক পুনঃবীমা কোম্পানির সঙ্গেও কাজ করছে এ প্রতিষ্ঠান।",22/9/2020,economics
বিজেএমসি বিলুপ্ত করে বন্ধ পাটকল চালুর প্রস্তাব,"পাটকলগুলোর ব্যবস্থাপনা কর্তৃপক্ষ-বিজেএমসি বিলুপ্ত করে বন্ধ পাটকলগুলো সরকারি ব্যবস্থাপনায়ই প্রতিটি স্বতন্ত্র প্রতিষ্ঠান হিসেবে চালু করার প্রস্তাব দিয়েছে শ্রমিক সংগঠন।



বৃহস্পতিবার জাতীয় প্রেস ক্লাবে পাট-সুতা ও বস্ত্রকল শ্রমিক কর্মচারী সংগ্রাম পরিষদের আলোচনায় ভার্চুয়ালি যুক্ত হয়ে এই প্রস্তাব দেন ১৪ দলের শরিক জাসদের সভাপতি হাসানুল হক ইনু।লোকসানের কারণ দেখিয়ে গত জুনে রাষ্ট্রায়ত্ত ২৬টি পাটকলের প্রায় ২৫ হাজার শ্রমিককে অবসরে পাঠিয়ে এগুলো বন্ধ করে দেয় সরকার। যদিও লোকসানের জন্য বিজেএমসিকেই দায়ী করেন পাটমন্ত্রী গাজী গোলাম দস্তগীর।সরকারের উদ্দেশে সাবেক মন্ত্রী হাসানুল হক ইনু বলেন, প্রত্যেকটা পাটকলকে একটা স্বতন্ত্র প্রতিষ্ঠান হিসেবে ঘোষণা করুন। সেগুলোর ব্যবস্থাপনার একটা আধুনিক পদ্ধতিতে আসুন। এ ব্যবস্থা প্রবর্তনের জন্য যত টাকা লাগে দিন, উৎপাদন এমনিতেই বাড়বে। শ্রমিকদের অবসরে পাঠানোর জন্য যে ৫ হাজার টাকা বরাদ্দ করা হয়েছে, সেই টাকা দিয়েই পাটকলগুলো আধুনিকায়নের মাধ্যমে লাভজনক করা সম্ভব বলে মনে করেন ইনু।ভার্চুয়ালি যুক্ত হয়ে ১৪ দলের আরেক শরিক ওয়ার্কার্স পার্টির সভাপতি ও সাবেক মন্ত্রী রাশেদ খান মেনন বলেন, পাটকলগুলো বন্ধ করলে আমরা একদিকে যেমন দক্ষ শ্রমিক হারিয়ে ফেলব, তেমনি শ্রমিকদের পক্ষেও মধ্যবয়সে এসে পেশা পরিবর্তন করা সম্ভব হবে না। আমাদের যে আন্তর্জাতিক বাজার, সেটিও আমরা আর ফিরে পাব না। তাই পাটখাতের ব্যাপারটাকে এখন এড়িয়ে যাওয়া যাবে না।পাট-সুতা ও বস্ত্রকল শ্রমিক কর্মচারী সংগ্রাম পরিষদের আহ্বায়ক ও পাট কমিশনের সাবেক সদস্য সহিদুল্লাহ চৌধুরী জানান, বর্তমানে বিজেএমসি পরিচালিত ২২টি কারখানার হেসিয়ান, সেকিং, সিবিসি- এই তিন ধরনের মোট ১০ হাজার ৮৩৫টি তাঁত রয়েছে। আধুনিক স্বয়ংক্রিয় তাঁতের তুলনায় এগুলোর উৎপাদন ক্ষমতা অত্যন্ত কম। পুরনো হয়ে যাওয়ার কারণে উৎপাদন ক্ষমতা আরও কমে গেছে। তাই চায়নিজ স্বয়ংক্রিয় তাঁত ব্যবহার করলে বছরে ৩৬ টন উৎপাদন করা সম্ভব। আর বুদ্ধিমত্তার সঙ্গে সরবরাহ চুক্তি করতে পারলে স্বাভাবিকভাবেই পাটশিল্প নতুনভাবে কর্মসংস্থানের সুযোগ সৃষ্টি করতে সক্ষম হবে বলে মনে করেন এই নেতা।",22/9/2020,economics
